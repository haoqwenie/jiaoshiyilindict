# Rime dictionary
# encoding: utf-8
#
#
# https://github.com/ruchid123123/jiaoshiyilindict
# ------- 一些杂项，按需选择 -------
#
#
---
name: yilin
version: "2024-01-26"
sort: by_weight
...
乾之乾：道陟石阪，胡言连蹇。译喑且聋，莫使道通。请谒不行，求事无功。乾为道、为陟、为山，故曰石阪；为言，在西北，故曰胡言。连謇，口吃也。震为鸣，坎为耳，艮为道、为请求，今为纯乾，乾三子俱不见，故曰喑、曰聋、曰道不通、曰请求无功。盖三子各分乾一爻也。又《林》词所以不吉者，以卦为纯阳，阳遇阳则窒故也。此《易》之根本大义。自此义不明而《易》多误解。石，汲古作多。謇作蹇。喑讹瘠。依宋、元本。按：以人事言，纯阳纯阴皆不吉，故曰“求事无功”。	gan zhi gan
乾之坤：招殃来螫，害我邦国；病在手足，不得安息。乾变阴，故曰招、曰来，坤阴为灾殃、为毒螫、为害、为邦国，艮手震足，今纯坤，艮、震毁，故曰病伤手足。坤逆行，故曰来。《系辞》：“来者，伸也，”即谓坤逆行。殃，元本作祸，依宋本、汲古。伤，宋、元本作在，依汲古。按：纯阳变纯阴，坤阴为乱、为逆，故邦国有难而手足涂炭，凶之甚也。	gan zhi kun
乾之屯：阳孤亢极，多所恨惑，车倾盖亡，身常忧惶；乃得其愿，雌雄相从。坎为孤，一阳居五，民皆归初，故曰孤亢。坎为忧疑，故曰恨惑、曰忧惶。艮为盖，震为车，坎破，故倾亡。坤为身，初阳四阴，二阴五阳，皆有应与，故曰雌雄相从。凡六子《易林》皆有孤独鳏寡象，人皆知巽寡，余失传。下不赘。按：刚柔始交而难生，震为帝、为王，初九雄主出而天下有望。	    gan zhi tun
乾之蒙：鴶鵴鳲鸠，专一无尤。君子是则，长受嘉福。艮为鸟，故曰鸤鸠。艮止，故专一，说鸤鸠义，与毛同。艮为君子，坎为法则，震为嘉福。艮鸟象失传。音戛，鸤鸠，皆布谷也。各本多讹鹄，依宋、元本。	gan zhi meng
乾之需：目瞤足动，喜如其愿，举家蒙宠。互离为目瞤，亦动也。乾为喜、为宠，坎为宫室、为家。《西京杂记》：“目瞤得酒食”，故曰喜。足，疑为指讹。《左传》“食指动”是也。伏艮象。目，汲古讹日，从宋、元本。	gan zhi xu
乾之讼：罢马上山，绝无水泉。喉焦唇乾，舌不能言。乾为龙马、为山，在上，坎在下，而中为火、为日，故水泉绝。兑为喉舌、为唇，乃兑覆而与火邻，故焦渴不能言。	gan zhi song
乾之师：仓盈庾忆，宜稼黍稷。国家富有，人民蕃息。坤为腹、为囊，仓庾象也。坤众，故曰盈、曰亿、曰丰熟。震为黍稷，坤为岁年、为民人、为安息。后比之升、坤之恒词同，亦皆以坤为仓庾。《诗·小雅·楚茨》云：“我黍与与，我稷翼翼。我仓既盈，我庾维亿。”又《甫田》云：“曾孙之稼，如茨如梁。曾孙之庾，如坻如京。乃求千斯仓，乃求万斯箱。黍稷稻粱，农夫之庆。”年丰岁熟，元刊作国家富有，安作蕃。依宋本、汲古。	gan zhi shi
乾之比：中夜狗吠，盗在墙外。神明佑助，销散皆去。坤坎皆为夜，坎为中，故曰中夜。艮为犬，伏兑口，故曰犬吠。坎为盗，艮为墙，坎在外，故曰在墙外。伏乾为神，艮为明，坤消，故曰消散。犬，元刊作狗，依汲古。按：《比》棫上坎下坤。先天之坤、后天之坎，皆居正北子位，子主夜，故曰中夜。	gan zhi bi
乾之小畜：据斗运，枢顺天无忧。与乐并居。通《豫》。艮为星，数七，故曰据斗。坎为枢，故曰运枢。乾顺行，故曰顺天。坎伏，故无忧。震为乐，艮为居。汲古多“所行造德”四字，依宋、元本。	gan zhi xiao
乾之履：空拳握手，倒地更起。富饶丰衍，快乐无已。通《谦》。艮为拳、为手，坤为地、为下，震起，故曰倒地更起。坤为富饶，震为快乐，全用伏象。易卦爻词每如此也。《易林》无创例。倒，汲古作委，依宋、元本。按：履通谦。用伏象谦，坤为虚、为空，坤震相连，坤为地、为下，坤倒而震起，故曰倒地更起。	gan zhi lv
乾之泰：不风不雨，白日皎皎。宜出驱驰，通理大道。巽伏，故不风。半坎，故不雨。震为白，乾为日，震为出、为驰驱、为大涂、为通利。利，汲古作理，从宋本。	gan zhi tai
乾之否：载日晶光，骖驾六龙。禄命彻天，封为燕王。坤为载，乾为日，在上，故曰载日。伏震为龙、为驾，乾数六，故曰骖驾六龙。乾为禄，巽为命，乾在上，故曰彻天。伏震为王，兑为燕，故曰燕王。载，元本作戴。依宋本、汲古。按：乾日、艮火、坤夜，故曰晶光。以上下言，下坤舆而上乾日，故曰载日；以见伏言，禄命与六龙相表里，地天交泰，阴阳和合，故云彻天。	gan zhi pi
乾之同人：子号索哺，母行求食。反见空巢，訾我长息。通《师》。震为子、为号、为哺、为请。请，求也，故曰索哺、曰求食。震为行，坤为母。艮为巢，坤虚，故曰空巢。震为长息，坎上下两兑口相背，兑为口舌，故曰訾。巢，依宋、元本，汲古作窠。按：《师》震为小子、为口，在“下”而动，故曰索哺、曰求食。艮巢而覆，坤无，故曰空巢。	gan zhi tong ren
乾之大有：上帝之生，福佑日成。修德行惠，乐安且宁。乾为上帝、为福、为德惠。通《比》。《比》乐、《坤》安，本象、伏象兼取。第四句，元刊作“乐安且宁”。依汲古。按：大有通比。陈抟云：“比象翼戴。”群阴如众星捧月，追随九五，故乐。震为乐。坤为安贞，故曰乐见安宁。	gan zhi da you
乾之谦：山险难登，涧中多石，车驰轊击，载重伤轴。儋负善踬，跌踒右足。艮为山、为石，坎为涧，坎险故难登。震为车，坎多眚，故击伤轴。坎为、为轴，艮为何，故曰担负。坎蹇，故差踬、故跌踒。差同蹉也。震为足，艮伏兑，故曰右足。担，依汲古。	gan zhi qian
乾之豫：禹凿龙门，通利水源。东注沧海，民得安存。震为帝，故曰禹。艮手，故曰凿。坤为门，震为龙，故曰龙门。坎水、坤水，故曰水源。震为通利、为东。坤为沧海、为民、为安。《禹贡》：导河积石，至于龙门。	gan zhi yu
乾之随：乘龙上天，两蛇为辅，涌跃云中，游观沧海，安乐长处。震为龙，艮为天，故曰乘龙上天。巽蛇，兑卦数二，故曰两蛇。辅，附也。互大坎为云，坎在上，震起，故曰踊跃云中。兑为泽，故曰海。艮为观、为安。民乐安处，元刊作安乐长处，依汲古。按：艮为止，居西北，故安。	gan zhi sui
乾之蛊：彭祖九子，据德不殆。南山松柏，长受嘉福。艮为寿，故曰彭祖。彭祖名篯，寿八百岁，即《论语》所谓老彭也。震为子，数九，故曰九子。艮为据，震为德，艮山，震南，故曰南山。巽为松柏，震为嘉福。德，元刊作得。	gan zhi gu
乾之临：南山昊天，刺政关身。疾悲无辜，背憎为仇。通《遁》。艮为南山。乾盈巳，正当夏日，故曰昊天。本象坤为政、为身、为悲、为憎，故刺政悯身。艮为背也。南山、昊天皆出《小雅》，皆刺幽王而悲悯身世也。刺政承南山而言，谓赫赫师尹，不平谓何也。闵身承昊天言，谓若此无罪，薰胥以铺也。闵，宋、元刊、汲古皆作关。依局本。按：乾值巳阳盈满，与午连，飞龙在天之所，故曰昊天。	gan zhi lin
乾之观：江河淮海，天之奥府。众利所聚，可以饶有。乐我君子，百福是受。坤为江河淮海。艮为府，坤伏乾，故曰天府。坤为众、为利、为聚、为富饶。艮为君子，巽伏，震为乐，坤为我也。元本下多“百福是受”四字。兹从之。宋本、汲古无。	gan zhi guan
乾之噬嗑：坚冰黄鸟，啼哀悲愁，不见甘粒，但观藜蒿，数惊鸷鸟，为我心忧。坎为坚冰。震为黄，艮为鸟、为终，离为日，故曰终日。坎为悲，震为号、为粒，坎隐，故不见。震为藜蒿、为惊。艮为黔啄、为鸷鸟，坎为心忧。《诗·小雅》：“黄鸟黄鸟，无集于谷。此邦之人，不我肯谷。言旋言归，复我邦族。”《林》似说此诗意。第二句，各本多作“常哀悲愁”。白作甘。依解之校。丁晏云，《楚策》“俯啄白粒”是也。	gan zhi ke shi
乾之贲：室如悬磬，既危且殆；早见之士，依山谷处。艮为室，震为磬，上卦震覆，故曰悬磬。坎险，故危殆。震为士、为旦，故曰早见之士，离为见也。艮为山谷，艮止，故曰依。谷处，元本作处谷。依宋本、汲古。	gan zhi ben
乾之剥：大禹式路，蚩尤除道。周匝万里，不危不殆，见其所使，无所不在。伏乾为王，故曰大禹。艮为路，伏兑为口，故曰大禹戒路。言警备也。坤为恶，故曰蚩尤。艮为道、为手，故曰除道。除，治也。反震为周，坤为万里，坤安艮止，故不危殆。艮为僮仆，故曰所使。卦为大艮，故无不在。戒，宋、元本作式。依汲古。	gan zhi bo
乾之复：三人为旅，俱归北海，入门上堂，拜谒王母，劳赐我酒。震为人，数三，故曰三人。坤为海、为北，震为反，故曰俱归北海。坤为门户，震往，故曰入、曰上。坤为母，震为王，故曰王母。坤为我、为浆，故亦为酒。震为言，故曰劳。王母，汲古作主母。依宋、元本。上，元刊作升。依宋本、汲古。按：先天坤北，震东北，坤为水、为海，故曰俱归北海。	gan zhi fu
乾之无妄：传言相误，非干径路。鸣鼓逐狐，不知迹处。震为言，艮败言，故曰误。艮为径路、为求。非干径路，言非所求之径路也。震为鼓、为鸣。艮为狐，震为逐、为迹，巽为伏，故无迹。干，俗本皆误于。	gan zhi wu wang
乾之大畜：三羊争雌，相逐奔驰，终日不食，精气劳疲。兑为羊，震数三，故曰三羊。兑为雌，艮为手，正反两艮相对，故曰争雌。震为驰逐，乾为日，兑为食，艮为终，艮止，故终日不食。乾为精气，争故劳疲。羊，汲古作年。雌作妻。依宋、元本。按：《大畜》椆三至上正反震相对，震有车武之象，互兑为雌，正反震与兑象交错，故曰争雌。	gan zhi da xu
乾之颐：纯服黄裳，戴上与兴。德义既生，天下归仁。坤为黑、为裳，震为白，故曰纯服素裳。震为主、为载、为兴，故曰载主以兴。坤为义，震为德、为生，故曰德义茂生。坤为天下，震为归、为仁，故曰天下归仁。《史记》武王载木主观兵孟津，八百诸侯来归。故必素裳。素，各本皆作黄。载主作戴上。茂作既。均非。茂，依比之益校。	gan zhi yi
乾之大过：桀跖并处，人民愁苦。拥兵荷粮，战于齐鲁。伏坤为恶，故曰桀。巽为盗，故曰跖。坤为人民、为忧、为劳，故曰劳苦。伏艮为兵、为荷，震为粮，故曰拥兵荷粮。巽齐兑鲁，正覆两艮相背，艮手，故曰战。劳，依元刊。汲古作愁。	gan zhi da guo
乾之坎：黄鸟采菉，既嫁不荅。念我父兄，思复邦国。《黄鸟》《采菉》，皆《小雅》篇名，皆伤怨，故曰既嫁不答。震为黄、为菉，艮为鸟、为采，故曰黄鸟采菉。震为嫁、为言，艮止，故曰不答。坎为思念，震为父兄、为复，艮为邦国。采、菉，自明以后本皆误为来、集。兹依宋、元本。	gan zhi kan
乾之离：胎生孚乳，长息成就。充满帝室，家国昌富。通《坎》。互震为胎、为生，坎为孚，艮为乳，故曰胎生孚乳。震为长息，艮为成，故曰成就。震为帝、为昌，艮为室、为家国。全取旁通象。	gan zhi li
乾之咸：三人求橘，反得丹穴。女贵以富，黄金百镒。互乾为人，艮数三，故曰三人。艮为求，乾为橘，故曰三人求橘。兑为穴，乾为赤，故曰丹穴。巽为女，承乾故富。乾为金。伏坤为黄，故曰黄金。乾为百。顾千里曰：“清者人名，《货殖传》所谓巴寡妇清也。清家得丹穴。”丹穴，依宋、元本。汲古作大栗。清，依顾校。诸本皆作贵，惟汲古作青，可证顾说是也。	gan zhi xian
乾之恒：东山西岳，会合俱食，百家送从，以成恩福。通《益》。互艮为山岳，震东，本卦兑为西，故曰东山西岳。坤为会合，震为食，正覆震，故曰俱食。艮为家，震为百、为从、为恩福。艮为成也。	gan zhi heng
乾之遁：弱鸡无距，与鹊交鬭，翅折目盲，为鸠所伤。巽为鸡。《说文》：“目眦伤曰眵。眦，眼角也。”艮离目不全，故曰眵鸡。震伏，故无距。艮为鹊、为斗。震为羽翰，震覆，故翅折。离为目，目眦下裂，故为目盲。艮为鸟、为鸠，巽羸，故伤。眵，依汲古。宋、元本作弱。非。	gan zhi dun
乾之大壮：隙大墙坏，蠹众木折。狼虎为政，天降罪罚。高弑望夷，胡亥以毙。通《观》。巽为隙、为坏、为墙，故曰隙大墙坏。巽为虫、为木，坤众，故曰蠹众。风陨，故木折。艮为狼虎，坤为政，故曰狼虎为政。乾为天，坤为罪罚，故曰天降罪罚。艮为宦寺，坤为弑，艮为观，坤为夷，故曰高弑望夷。言赵高弑胡亥于望夷宫也。坤为胡，居亥，又为毙也。虽人名、地名，无不从象生，本之《易》也。按：十二月卦《坤》居亥，处西北，与乾合居，天倾西北，故高。亥者冬藏。坤为杀、为弑、为胡，故曰高弑望夷。	gan zhi da zhaung
乾之晋：三痴俱走，迷路失道，惑不知归，反入患口。坤为痴，爻数三，故曰三痴。互艮为道路，坤迷，故曰迷路失道。坎为惑，震为归，阳居四，不反初，故曰不知归。坎为患，四五形兑，故曰患口。惑，元刊作或。依汲古。	gan zhi jin
乾之明夷：弓矢俱张，把弹折弦，丸发不至，道遇害患。互坎为弓、为矢，震为张，故曰弓矢俱张。坎为弹，伏巽为弦，坎折，故曰把弹折弦。坎为丸，震为发，坤闭故不至。震为道涂，坤为患害，故曰道遇害患。	gan zhi ming yi
乾之家人：三女求夫，伺候山隅，不见复关，长思叹忧。卦二离、一巽皆女象，坎为夫，故曰三女求夫。艮为关，卦有两半艮形，故曰复关。坎伏，故不见。不见复关，《诗·衢风》语也。艮止，故曰伺候。艮山，故曰山隅。坎为忧思，故曰长思忧叹。汲古二三句倒置，依元本。元本忧叹作叹忧。失韵。依汲古。	gan zhi jia ren
乾之睽：阳旱炎炎，伤害禾谷，穑人无食，耕夫叹息。重离，故曰旱。震为禾稼，二三四五半震，兑毁，故曰伤害禾谷。兑为食，坎失，故无食。震为耕、为夫，兑口，故耕夫叹息。《易·家人》《睽》，爻词往往用半象，故此与《家人》亦多用半象。下《蹇》《解》《渐》《归妹》《既济》《未济》并同。而《既济》《未济》用半象尤多，全本之《易》。	gan zhi kui
乾之蹇：骑?逐羊，不见所望，径涉虎穴，亡羊失羔。坎为，伏兑为羊，半震为骑、为逐，故曰骑逐羊。坎隐，故不见。离为望也。艮为径、为虎、为庐。兑伏，故亡羝失羔。庐，宋、元本作穴。依汲古。	gan zhi jian
乾之解：暗昧冥语，相传诖误。鬼魅所舍，谁知卧处。坎为暗昧、为冥，震为言，故曰冥语。坎上下两兑口相背，故曰诖误。坎为鬼魅、为舍、为伏，故曰卧。坎伏，故不知。转相，依宋、元本。诸家皆作相传。非。	gan zhi jie
乾之损：姬姜祥淑，二人偶食，论仁议福，以安王室。互震为周，故曰姬。伏巽，故曰姜。巽为齐也。震为仁，故曰祥淑。震为人，兑卦数二，故曰二人。兑为食也。震为言，故论仁议福。震为王，艮为室、为安，故曰以安王室。	gan zhi sun
乾之益：公孙驾骊，载聘东齐。延陵说产，遗季紵衣。艮为孙，震为公、为骊、为驾，故曰公孙驾骊。震为东，巽为齐，震为载，故曰载聘东齐。艮山，故曰延陵。震乐、震生，故曰悦、曰产。艮为季，坤为衣裳，震为纻，故曰遗季纻衣。《左传》：“吴公子札聘于郑，见子产如旧相识，与之缟带，子产献纻衣焉。”聘，宋、元本作眄。依汲古。	gan zhi yi
乾之夬：孤竹之墟，失妇亡夫。伤于蒺藜，不见少妻。东郭棠姜，武氏以亡。武子，崔杼也。棠姜，杼妻也。《困》三爻：“据于蒺藜，入于其宫，不见其妻，”杼占词也。事见《左传·襄公二十五年》。少齐者，《左传》晋人。谓之少齐，言美也。伏《剥》坤为寡，中虚，故曰孤竹之墟。坤为墟也。兑为老妇，本《大过》也。艮为夫，艮伏，故无夫。余象多未详。子，各本多误氏，兹依翟本。齐，汲古作妻，依宋、元本。老，各本皆讹失。依需之剥宋、元本校。	gan zhi kuai
乾之姤：仁政不暴，凤凰来舍。四时顺节，民安其处。通《复》。震为仁，故曰不暴。坤为女，故曰凤凰。震为辰，卦数四，坤顺，故曰四时顺节。坤为民、为安，故民安其处。	gan zhi gou
乾之萃：任劣力薄，孱驽恐怯，如猬见鹊，不敢拒格。坤柔，故曰任劣力薄、曰孱驽。互大坎，故曰恐怯。巽为猬，艮为鹊，坤弱，故不敢拒格。《史记·龟策传》注：“猬能制虎，见鹊则仰地。”孱驽，依宋本。元刊作驽孱。	gan zhi cui
乾之升：卫侯东游，惑于少姬。亡我考妣，久迷不来。震为警卫、为诸侯、为东游。大坎为惑，兑为少姬。震为父，坤为母，故曰考妣。坤死故亡。坤为我、为迷，震往，故不来。卫文侯避国难游齐。少姬，卫女，齐桓夫人。震父象失传。迷，依宋、元本，汲古作逝。	gan zhi sheng
乾之困：噂噂所言，莫如我垣。欢喜坚固，可以长安。《诗》：“噂沓背憎。”《笺》云：“噂噂对语，背则相憎。”《困》三至上正反两兑口相背，故《易》曰“有言不信”。其伏象则正反两震言相对，故曰“噂噂所言”。巽为垣墉，坎陷，故莫如我垣。兑悦而伏艮，故曰欢喜坚固、曰长安。如，俗本误加。如者，往也。宋本、汲古本均不误。元本作知。	gan zhi kun
乾之井：鸑鸣岐山，龟应幽渊。男女媾精，万物化生。文王以成，为周开庭。通《噬嗑》。互艮为鼋鳖、为山，下震两歧，故曰岐山。而初至四正反艮震，震为鸣，故上鸣下应，与《中孚·九二》“鸣鹤在阴，其子和之”用象同也。坎为幽，坎男离女，而坎为精，故曰男女媾精。震为万物、为生、为王，上离为女，故曰文王以成。艮为成也。艮又为庭，震为周、为开，故曰为开周庭。鼋，依汲古。宋、元本作鸑。幽渊，依宋、元本。汲古作山渊。	gan zhi jing
乾之革：玄黄虺隤，行者劳疲。役夫憔悴，逾时不归。通《蒙》。互震为玄黄。《诗》毛传：玄黄，虺，病也。《蒙》坎为病、为罢劳，震为行，故曰行者劳罢。坎为夫、为劳卦，故曰役夫憔悴。艮为时，在外，故逾时不归。	gan zhi ge
乾之鼎：弱足刖跟，不利出门。市贾不利，折亡为患。下巽震伏不见，故曰弱足刖跟，故不利出门。《鼎·初六》“鼎颠趾”即如是取象。三五伏艮，艮为门，巽为市贾、为利，兑折，故不利，故折亡。大坎为患。利，汲古讹私。无，从元本。宋本作不。按：通《屯》。震为足、为行。《鼎》下巽，震伏不见，下弱，故曰弱足刖跟，不利出门。焦氏本《鼎·初六》“鼎颠趾”，《鼎》有折足之象，故《易林》如是说。刖，古代砍掉脚的酷刑。	gan zhi ding
乾之震：悬貆素餐，居非其安。失舆剥庐，休坐徒居。悬貆素餐，《伐檀》诗语也。互艮为貆，伏巽绳，故悬貆。震为食、为白，故曰素餐。艮为居、为宫，艮覆，故居非其宫。震为舆，坎失，故曰失舆。艮为庐，艮覆，故剥庐。“君子得舆，小人剥庐，”《剥·上九》爻词也。艮为坐、为居，艮覆，故休坐徙居。宫，依元本，宋本作安。徙，依元本。宋本作徒。餐，从宋本。元本讹饕。	gan zhi zhen
乾之艮：民怯城恶，奸人所伏。寇贼大至，入我郛郭，妻子俘获。《左传·成公九年》：“楚伐莒，莒城恶，众溃。”艮为城，坎为民、为怯、为陷，故曰民怯城恶。坎为伏、为奸，互震为人，故曰奸人所伏。坎为寇贼，艮为郛郭，伏巽为入，故曰入我郛郭。震为子，伏兑为妻，艮止，故曰妻子俘获。城，依宋、元本。汲古讹伐。郛、俘，依宋、元本。汲古作邦、系。	gan zhi gen
乾之渐：阳低头，阴仰首。水为灾，伤我足。进不利，难生子。坎为首，坎伏，故低。坎阳卦而在下，离阴卦在坎上，故曰阴仰首。坎为水灾。震为玉、为宝，震覆故伤。震为行、为子、为生，震覆，故不利，故难。宝，从汲古，宋、元作足。难生子，依宋、元本。汲古作生其子。与《易》“妇孕不育”旨背。	gan zhi jian
乾之归妹：背北相憎，心意不同，如火与金。兑伏艮，艮为背，坎为北、为憎、为心意。离为火，伏艮为金。《诗·十月之交》篇：“噂沓背憎。”宋、元本作艮辞。金，读略如京。与憎同协。	gan zhi gui mei
乾之丰：太微帝室，黄帝所宜。藩屏周卫，不可得入，常安无患。离为星，故曰太微、曰帝室。帝室者，帝座，即紫微垣也。震为帝，伏坎为宫室，故曰帝室。震为黄，故曰黄帝。黄帝，轩辕星也。震为丛木、为屏藩、为周、为卫。巽入，巽伏，故不可入。周，从宋、元本。汲古作固。于卦象无着。值，从汲古。宋、元皆作宜。不协。	gan zhi feng
乾之旅：茧栗牺牲，敬享鬼神。神嗜饮食，受福多孙。互巽，故曰茧。艮为果，故曰栗。离为牛，故曰牺牲。礼，祭天地之牛角茧栗。言其色似之也，故曰茧栗牺牲。伏坎为鬼，震为神、为饮食，故曰神嗜饮食。艮为孙，坎众，故多孙。按：震为坤复之间之元阳，或卯中之阳，元阳乃君象，其生生不已，故曰神。	gan zhi lv
乾之巽：出门逢恶，与祸为怨。更相击刺，伤我手端。通《震》。互艮，故曰出门。坎为恶、为患、为怨，初至四反正艮，艮手，故更相击刺。坎折，故伤手。患，宋本作祸。此全用震象，故互坎患。坎为恶证。按：震为足为行，互艮为门，互坎为恶为患，故曰出门逢恶。初至四正反艮，艮为手、为击，故曰更相击刺。全用震象释。	gan zhi xun
乾之兑：鷁飞中退，举事不进，众人乱溃。《左传》：“六鹢退飞”，风也。为宋襄公败征，故曰宋人乱溃。兑伏艮，艮为鹢，巽为退，互震为举、为人，艮为宋。《说文》：“架木为屋曰宋。”艮形似之，故《林》以艮为宋。遂，宋本、汲古作进。依元本。韵叶象亦合。艮为宋证。	gan zhi dui
乾之涣：跛踦相随，日暮牛罢。陵迟后旅，失利亡雌。坎蹇，故曰跛踦。巽顺，故曰相随。艮为日，坎为暮，故曰日暮。艮为牛，坎劳，故曰牛疲。巽为陵迟，震为后，故曰陵迟后旅。巽为利、为雌，坎失，故曰失利亡雌。	gan zhi huan
乾之节：龙角博预，位至公卿。世禄久长，起动安宁。震为龙，艮为角，震为颡。龙角犹日角。博颡，大颡也，皆贵相。艮为位，震为公，坎为禄，艮为久长，故曰世禄久长。震为起、为动，艮为安，故曰起动安宁。颡，宋、元本作预。非。依汲古。	gan zhi jie
乾之中孚：舜升大禹，石夷之野。徵诣王庭，并治水土。震为帝，故曰舜、禹。艮为石、为野。按《洛书·灵淮听》曰，禹出石夷，掘地代，怀玉斗。石夷，不见于他书，而《蜀志·秦宓传》云：“禹生石纽。”又谯周《蜀本纪》：禹本汶山广柔县人，生于石纽。又《吴越春秋》：“鲧娶女嬉，吞薏苡有感，剖胁而产高密，家于西羌，地曰石纽。”又《地理通释》引皇甫谧曰，孟子称禹生于石纽，西夷人也。兹曰石夷，不知于石纽是否为一地，不能明也。震为王，艮为庭，震往，故曰征诣王庭。艮手为拜，伏大坎，坎为水，为土，故曰拜治水土。此以坎为土，与邵子同。拜从元本。宋本作并。	gan zhi zhong fu
乾之小过：从风放火，荻芝俱死。三害集房，叔子中伤。巽为风，艮为火，巽艮连，故曰从风放火。巽为草莽、为荻芝，中爻互《大过》，《大过》死，故曰荻芝俱死。艮为房，数三，坎为害，在中爻，故曰三害集房。艮为叔子，兑毁，故中伤，以艮为火，邵子所本。三害：“暴”、“虐”、“颇”也。见《左传·昭公十四年》注。	gan zhi xiao guo
乾之既济：梗生荆山，命制输班。袍衣剥脱，夏热冬寒。饥饿枯槁，莫人莫怜。卦有三震形，故曰、曰荆。又有半艮，故曰山。又有半巽，巽为命、为工、为输班，坎为制，故命制输班。震为襦，故曰袍衣。三震上下往复如剥脱然，言上六之初，即成《未济》也。坎冬寒，离夏热。离虚为饥饿、为枯槁。坎为众，震为笑乐，故曰莫怜。众人莫怜，宋本作莫人莫怜。元本作莫人震怜。皆不适，故从汲古。，宋、元、汲古皆作梗。依局本。	gan zhi ji ji
乾之未济：长面大鼻，来解己忧。遗吾福子，与我惠妻，惠吾嘉喜。艮为鼻、为面，三艮形，故曰长面大鼻。坎为忧，震为解、为福、为子、为嘉喜。此与上卦皆用半象，本之《易》也。宋、元本福子下多“与我惠妻”四字。按：《未济》椷初二、三四、五上皆三个半艮象，艮为鼻、为面，由初爻至上爻三艮形，故曰长面大鼻。《易》曰“高宗伐鬼方”、“震用伐鬼方”乃《既济》椶、《未济》椷三、四爻卦辞，皆用震半象。故知《易林》此象本于《易》。伏羲坤之第二	gan zhi wei ji
坤之坤：不风不雨，白日皎皎。宜出驱驰，通利大道。纯《坤》无巽、兑象，故不风不雨。伏《乾》为日，大明，故曰白日皎皎。震为出、为驱驰、为通、为大涂。言阴极宜阳复成震也。按：《坤》《复》之间为“天根”，《坤》之后则为《复》，贞震，故尚氏曰“《复》成震”。	kun zhi kun
坤之乾：谷风布气，万物出生。萌庶长养，华叶茂成。《诗》毛传：谷风，东风也。阴阳和则谷风至。按乾纳甲，故曰东风。又阴变阳，故万物出生而茂盛。坤为万物，为萌庶也。盛，从汲古。宋、元本皆作成。	kun zhi gan
坤之屯：苍龙单独，与石相触。摧折两角，室家不足。震为苍龙，坤寡，故曰单独。艮为石，在上，故龙触石。艮为角，坤数二，坎折，故曰折其两角。艮为室家，坤穷，故不足。室家，从宋本。元本作家室。	kun zhi tun
坤之蒙：城上有乌，自名破家。招呼酖毒，为国患灾。艮为城、为乌、为家。坎破，故曰破家。坤为自，艮为名也。震为言，艮手，故曰招呼。坤为毒、为灾患、为国。乌，汲古误马。依宋本。《左传》：“城上有乌，破家。”疑乌呼声似之，或当时俗语。患灾，从宋、元本。汲古作灾患。家音姑，与乌韵。	kun zhi meng
坤之需：霜降闭户，蛰虫隐处。不见日月，与死为伍。通《晋》。坤为霜。艮为户，坤闭，故曰闭户。坎伏，故曰蛰虫、曰隐处。坎月离日，坎伏，故不见。坤为死。	kun zhi xu
坤之讼：天之德室，温仁受福。衣裳所在，凶恶不起。乾为天、为德，坎为室。乾为仁福、为衣。伏坤为裳、为凶恶。坤伏，坎陷，故不起。	kun zhi song
坤之师：皇陛九重，绝不可登。未见王公，谓天盖高。震为帝，故曰皇。震数九，自二至上，若阶陛然，故曰皇陛九重。坤为重也。震为登，坤闭，故不可登。乾为天、为王公。乾伏，故不见。宋、元本三四句倒置，兹依汲古。陛，依宋本、汲古，元本作阶。按：《师》上坤下坎，坤坎皆为阴盛重浊之象，为逆为降。震为登，坤闭，故曰绝不可登。登者升也。	kun zhi shi
坤之比：孔德如玉，出于幽谷。升高鼓翼，辉光照国。艮坚，为金玉，坎为幽谷，在上，故曰出。艮为飞、为乔木。艮手为鼓、为羽翼。艮为辉光、为国。《诗·小雅》：“其人如玉。”又“伐木丁丁，鸟鸣嘤嘤，出自幽谷，迁于乔木”。宋、元本皆作四句，并三四句为一句，作升高鼓翼。兹依汲古。	kun zhi bi
坤之小畜：五轭四轨，复得饶有。陈力就列，驺虞悦喜。轭，辕端横木，驾马领者。，《论语》：“小车无”，注：辕端持衡者。通《豫》。艮为小木、为、为。坎数五，震卦数四，故曰五轭四。乾富，故曰饶有。震为陈列，艮为驺虞。《毛传》：“驺虞，义兽也。”震为乐，故悦喜。陈朴园云，《礼记·射义》：“《驺虞》者，乐官备也。”注：乐官备者，谓驺虞一发，五豝五，喻得贤众多也。故焦氏言“陈力就列，驺虞悦喜”也。又按，五四，言猎车之盛也。汲古轭作范，作轨。依宋、元本。优得，依覆之艮校。各本皆作复得。又各本下有“四足无角，君子所服，南征述职，以惠我国”四句。与上不韵，显为衍文。依履之艮删。宋本则作下《履》林。按之卦象亦协。	kun zhi xiao xu
坤之履：四足无角，君子所服。南征述职，以惠我国。通《谦》。坤为敝，震为篚筥、为笱，艮为梁，故曰敝笱在梁。坤为鱼、为鲂，在外，故逸。乾为父，坎为劳，兑为口，离火，故曰焦喉干口。焦喉，各本皆作连室。皆无末句。依遁之大过校。	kun zhi lv
坤之泰：雷行相逐，无有攸息。战于平陆，为夷所覆。震为雷、为逐、为战。坤为平陆、为夷狄。坤死兑折，故曰为夷所覆。如卫懿公是也。	kun zhi tai
坤之否：六龙争极，服在下饰。谨慎管钥，结禁毋出。乾为龙，数六，在上，故曰六龙争极。乾为衣，坤为裳，故曰服。坤为下、为文，故曰下饰。坤闭，故曰管钥、曰结禁。《坤·六四》曰“括囊”，是其义也。下，依宋、元本。汲古作不。钥，元本作籥。	kun zhi pi
坤之同人：长男少女，相向共语，福禄欢喜。通《师》。震为长男，巽为少女。《大过》以巽为女妻，故巽亦为少女。震为语，巽震同声相应，故曰共语。又离上下两兑口相对。《明夷》谓曰“有言”，亦共语也，震为福、为乐。汲古本“共语”下有“析薪在克”四字。于上下语甚不协。宋、元本无，从之。	kun zhi tong ren
坤之大有：奸延恶人，使德不通。炎火为殃，禾谷大伤。离为恶人，为炎火、为殃，余未详。炎火，从宋、元本。汲古作灾火。禾稼，宋、元本作年谷。年，疑禾之讹。依汲古。	kun zhi da you
坤之谦：修其翰翼，随风向北。至虞夏国，与舜相得。年岁大乐，邑无盗贼。震为翰翼，坤为北，伏巽，故曰随风向北。坤为国，震为帝王，故曰虞夏、曰舜。坤为年岁，震为乐。坤为邑，坎为盗贼，坎隐伏，故无盗贼。	kun zhi qian
坤之豫：铅刀攻玉，坚不可得。尽我筋力，眡蠒为疾。艮坚在外，为刀，坤柔，故曰铅刀。震为玉，艮为坚。胝茧者，足病；震为足，坎疾，故曰胝茧为疾。筋力象是否为艮，未详。胝，汲古误眠。宋本作眡。兹依元本。	kun zhi yu
坤之随：举被覆目，不见日月。衣裳簠簋，就长夜室。震为袂、为举，艮为目、为日，兑为月，巽为伏，故曰覆、曰不见。震为衣衾、为簠簋，艮为室，兑为夜。盖三至上互《大过》，《大过》死，故就夜室。言墓内无光，如长夜也。《礼记》：齐大饥，黔敖设食于路，有蒙袂而来者。黔敖曰：“嗟！来食！”曰：“余唯不食嗟来食，以至于此。”遂死。《士丧礼》：“幎目用缁，方尺二寸。”注，幎目，覆目者也，即袂也。袂，宋、元本作被。依汲古。衾，依宋、元本。俗本误裳。按：《大过》?肖坎，坎肖坤，坤为死，故为死卦。《大过》上兑为毁折，下巽为陨落，大象阴包阳，故有死象。	kun zhi sui
坤之蛊：贼仁伤德，天怒不福。斩刈宗社，失其邦域。巽为贼、为伤，震为怒，艮为天，艮手为斩刈，震为宗，艮为社，四至上艮震反覆，故曰斩刈宗社。艮为邦国，坎为失。仁、天，从宋、元本。汲古作贼人；作大、怒，非。	kun zhi gu
坤之临：白龙赤虎，战鬭俱怒。蚩尤败走，死于鱼口。震为白、为龙，伏艮为虎，乾为赤，故曰白龙赤虎。震为战、为怒，坤为恶，故曰蚩尤。兑毁，故败。震为走，故曰败走。坤为死、为鱼，兑为口。《湘中志》：湘南有鱼口滩。唐李绅诗：“雒阳城见梅迎雪，鱼口桥逢雪送梅。”又兑亦为虎，兑纳丁，故曰赤虎。亦通。按：尚氏解象甚当。	kun zhi lin
坤之观：北辰紫宫，衣冠立中。含和建德，常受天福。坤为北，艮为星辰、为宫，故曰北辰紫宫。《天文志》：中宫曰紫宫，即紫微垣也。坤为衣裳，艮为冠，居中五，故曰中立。伏乾为德，为天福。	kun zhi guan
坤之噬嗑：稷为尧使，西见王母。拜请百福，赐我善子。震为稷、为帝、为行，故曰稷为尧使。坎为西，震为王，伏巽为母，故曰王母。艮手为拜，震为言、为请、为百福、为喜、为子，故曰喜子。喜，汲古讹嘉。喜子者，《诗》：蟏蛸在户疏，蟏蛸，长脚蛛，俗呼为喜子。《荆楚岁时记》：七月七日陈瓜果乞巧，有喜子网于瓜，则以为符应。	kun zhi ke shi
坤之贲：三人异趣，反覆迷惑。一身五心，乱无所得。互震为人，数三，故曰三人。而三至上正覆震相背，故曰异趣、曰反覆。坎为迷惑也。艮为身，坎数一，故曰一身。坎为心，纳戊，数五，故曰五心。离为乱，离虚，故无得。	kun zhi ben
坤之剥：南山大玃，盗我媚妾。怯不敢逐，退而独宿。艮山、纳丙，又为玃，故曰南山大玃。坤为我，伏兑为媚、为妾。坤柔为怯。震为逐，震覆为艮，故不逐。震为进，震覆则为退矣。坤为宿。《博物志》：“蜀南山有大玃，妇人好者，辄盗以去。”《广韵》：“玃，大猿也。”按：《剥》椂艮为猿，艮在上，故曰大玃。艮为山，纳丙，丙位南，故曰南山大玃。艮下伏兑为媚、为妾，为猿盗走，故伏而不见。坤为我、为太柔，震为逐，故曰怯不敢逐。震覆则退，坤为夜，故为宿。爱妾不见，故曰独宿。妙之至也！	kun zhi bo
坤之复：众鬼所趋，反作大怪。九身无头，魂惊魄去。不可以居。坤为鬼、为众。震为逐、为反、为玄黄，故曰光怪。坤为身，震纳庚金，数九，故曰九身。乾为头，乾伏，故曰无头。伏乾为魂，坤为魄，震为惊。艮为居，艮覆，故不可居。鬼，从宋、元本。汲古作尤。光，宋、元本作大。依汲古。按；震纳庚，以干数为七，以河图数为九。七、九易位则为洛书数。	kun zhi fu
坤之无妄：延头远望，眯为目疾。不见叔姬，使伯心忧。艮为颈、为望，离为目，大离，故目病。《说文》：“眯，草入目中也。”震为草莽，而与大离连，故曰眯。《易林》小学之精，用一字无不与卦象确切如此。震为姬，艮为叔，故曰叔姬。震为伯，巽为心、为忧。眯，汲古误昧。依宋、元本。	kun zhi wu wang
坤之大畜：典册法书，藏在兰台。虽遭乱溃，独不遇灾。伏坤为文，故曰典册法书。巽为伏、为香，故曰藏在兰台，艮为台也。坤为乱溃、为灾，乾福，故无灾。全用旁通象。	kun zhi da xu
坤之颐：自卫反鲁，时不我与。冰炭异室，仁道隔塞。震为卫、为反，伏兑为鲁，故曰自卫反鲁。艮为时，坤为我、为冰，艮为火、为炭、为室，卦正覆艮相背，故曰异室。艮为道，坤闭故道塞。我，依宋、元本。汲古作可。非。	kun zhi yi
坤之大过：瘤瘿秃疥，为身疮害。疾病癃残，常不远逮。通《颐》。艮为节，故曰瘤瘿秃疥、曰疮。坤为身、为死，故疾病癃残，不能逮远。远逮，汲古作属远。依宋、元本。	kun zhi da guo
坤之坎：东齐郭卢，嫁于洛都。俊良美好，媒利过倍。《战国策》：“韩子卢者，天下之良犬；东郭逡者，天下之狡兔。”《诗·齐风》：“卢令令”，《毛传》：“卢，田犬。”《坎》中爻艮为郭、为犬，震为东，伏巽为齐。又卢者，黑色，艮为黔，故曰齐东郭卢。举一字于卦之象数皆合，神已！艮为都，震为嫁，坎为河，故曰洛都。按，此《林》屡见。嫁，往也。《列子·天瑞篇》：“列子居郑圃四十年，人无视者……将嫁于卫。”又女子适人亦曰嫁。嫁于洛都者，往售于洛都也。故下云媒利过倍。媒者，因也。言因犬得利也。卢，汲古讹庐。齐东，宋本作东齐。兹依元本。	kun zhi kan
坤之离：齐鲁争言，战于龙门。构怨连祸，三世不安。中爻巽齐兑鲁，而二至五正反两兑相背，兑为言，故曰齐鲁争言。伏坎中爻震为战、为龙，艮为门，故曰龙门。又，坎为怨、为祸。离卦数三，故曰三世。离为乱，故不安。连，依宋、元本。汲古作结。按：通《坎》。互震为龙、为战，艮为门，故曰战于龙门。坎为怨为祸，互巽为绳，离为网，故曰构怨连祸。	kun zhi li
坤之咸：膏泽肥壤，农人丰敌。利居长安，历世无患。兑为膏、为泽，艮为壤，乾为肥，故曰肥壤。伏震为农人、为丰敞，坤为长安、为世，震乐，故无患。膏从宋本。汲古、元本作芳。	kun zhi xian
坤之恒：仓盈庾亿，宜种黍稷。年丰岁熟，民得安息。通《益》。艮为仓庾，坤众，故盈亿。震为黍稷，坤为岁年、为民、为安息，详乾之师。	kun zhi heng
坤之遁：鸱鴞破斧，邦人危殆。赖其忠德，转祸为福，倾危复立。艮为，兑为斧，兑覆，故曰破斧。破斧，《豳风》篇名。皆咏周公之德也。伏坤为邦，震为人，兑毁，故危殆。震为旦、为德，坤为祸，震为福。旦，依汲古。宋、元本皆作其。	kun zhi dun
坤之大壮：岁饥无年，虐政害民。乾溪骊山，秦楚结冤。通《观》。坤为岁、为饥、为政、为民、为虐害，本卦兑为溪，下乾，故曰乾溪。《易》以乾为陵、为马，故曰骊山。兑西为秦，震为丛木、为楚；骊山秦地，乾溪楚地。灵王死乾溪，始皇葬骊山，故曰结冤。	kun zhi da zhaung
坤之晋：栵洁累累，缔结难解。嫫母衒嫁，媒不得坐，自为身祸。挒，捩也。絜，《说文》：麻一耑也。艮为手，言以手捩麻缔结难解也。堁堁，尘起貌。坤为丑，故曰嫫母。离为见，故曰衒。坎为合、为媒，坤为身、为祸、为自。挒，依汲古。絜，依局本。宋本作椡洁。元本作絜。堁堁，依汲古比之大有校。各本皆作累累。	kun zhi jin
坤之明夷：訾陬开门，鹤鸣弹冠。章甫进用，舞韶和鸾。三人翼事，国无灾患。候卦《坤》居亥为门。互震为开，故曰娵訾开门。娵訾，亥辰也。震为鹤、为鸣。覆艮为冠，艮手向下，故曰弹冠。章甫，礼冠。震为进、为乐，故曰舞韶；为音，故曰和鸾。鸾，铃也。坎为和，坤文，为鸾凤。震为人，数三，又为翼，故曰三人翼事。翼，辅也，赞也。坤为事、为国，坎为忧患，震乐故无。娵訾，各本皆讹为訾陬。娵訾，亥辰名，坤象。字既颠倒，娵，又作陬，似非。	kun zhi ming yi
坤之家人：弟妹合居，与类相扶。愿慕群丑，不离其处。长女中女，故曰弟姊。互坎为合，故曰合居。艮手为扶，离正反半艮，故曰相扶。《易·家人》用半象，故亦用半象。互坎为愿慕，离为丑，义本《离·上九》也。重离，故曰群丑。离坎为友，体连，故不离。东汉人皆以阴与阴为友，岂知阴阳相遇方为友也。弟姊合，汲古作姊妹本。兹从宋本。	kun zhi jia ren
坤之睽：邯郸反言，兄弟生患。涉叔忧恨，卒死不还。坎正反兑口相背，故曰反言，坎为患、为忧恨。余象多未详，或用半象。《史记》：陈胜，字涉；吴广，字叔。陈胜遣武臣徇赵，乃反楚自立为赵王。陈王乃徙系武臣等家属宫中。后涉、叔二人皆为下所杀。《林》似用其事。叔，从宋、元本。汲古讹此。又元本旧注，以涉、叔为陈涉，非。涉，陈胜字；叔，吴广字也。	kun zhi kui
坤之蹇：三人逐兔，各争有得。爱亡善走，多获鹿子。震为人，三四及五上两半震，故为二人。震为兔、为逐，故曰二人逐兔。两震，故各争有得。震为争、为鹿、为子，艮为获。爱亡者，言喜走也。亡，往也。汲古有作其，爱亡作爱妾。均依宋、元本。又，二人，宋、元本作三人。依汲古。此皆用半象。	kun zhi jian
坤之解：北辰紫宫，衣冠立中。含和建德，常受天福。坎为北、为宫室、为和。震为辰、为衣、为建、为福。余详观卦。	kun zhi guan
坤之损：拜跪请免，不得其哺。俛首衘枚，低头北去。艮为拜跪，震为言、为请，艮止，故曰请免。兑为哺，坤虚，故不得哺。艮为首，坤下，故曰俛首、曰低头。艮为小木、为枚，兑口，故曰衔枚。坤位北，震往，故北去。	kun zhi sun
坤之益：鹤盗我珠，逃于东隅。求之郭墟，不见所居。震为鹤、为珠，巽为盗，震往为逃、为东，故逃于东隅。艮为求、为郭，坤为墟，艮为居，巽伏，故不见。《说苑》：桓公至郭墟，问郭之所以亡。下二句用其事。又，此《林》屡见鹤盗珠，必有故实。今不能考。	kun zhi yi
坤之夬：一簧两舌，妄言谬语。三奸成虎，曾母投杼。兑为簧、为舌，《诗》：“巧言如簧。”乾卦数一，兑卦数二，故曰一簧两舌。乾为言，兑口亦为言，乃兑言与乾言相背，故曰妄言谬诀。《夬·九四》“闻言不信”，义与此同也。伏艮为虎，坤为奸，互三坤，故曰三奸成虎。坤为母，重坤，故曰曾母。曾、层通。凡《易林》用一姓一名，无不从象生，与《易》同也。艮为小木、为杼，艮手为投，故曰投杼。《战国策》：今有人言市有虎，王信之乎？曰：否。三人言之则信矣。《史记·甘茂传》：昔鲁人有与曾参同姓名者，杀人。人告其母，织自若也。又一人告之，织自若也。又告之，其母遂投杼而走。《古乐府》：“三夫成市虎，曾母投杼趋。”《林》正用其词。谬诀，宋本，元本作谬语。汲古作谋诀。今谬从宋、元本，诀从汲古。诀与舌韵。按：通《剥》。艮为虎，坤为恶、为奸，下坤、二至四下互坤、三至五上互坤，故曰三奸成虎。	kun zhi kuai
坤之姤：孤独特处，莫与为旅。身日劳苦，使布五谷，阴阳顺序。巽寡，故曰孤独，曰无旅。乾为日，通《复》，坤为身，万物皆致役，故曰劳苦。巽为谷，卦数五，故曰五谷，巽为顺。依宋、元本。汲古作“伯虎仲熊，德义洵美，使布五谷，阴阳顺序。”按：巽阴刚，故不育而无子，故有孤寡象。	kun zhi gou
坤之萃：褰衣涉河，涧流浚多。赖遇舟子，济脱无他。坤为衣、为河，艮手为褰，故曰褰衣。坤水，互大坎亦为水，故曰河、曰水深。坤为劳，故曰罢。罢同疲，音婆。三至五伏震为舟、为子，震出，故济脱。第二句各本多作“涧流浚多”。依讼之萃校。	kun zhi cui
坤之升：凭河登山，道路阻难，求事少便。坤为河，二阳临坤水，故曰凭河。本《泰·九二》也。震为登、为道路。互大坎，故曰阻难。坤为事，艮为求，三至五艮覆，故少便。山象，《升·六四》：“王用享于岐山。”即以震为山。	kun zhi sheng
坤之困：兔罝之容，不失其恭。和谦致乐，君子攸同。离为网，为罝，伏震为兔，故曰兔罝。坎为和，兑悦，故曰致乐。伏艮为君子。《诗·周南》：“肃肃兔罝”。《传》：“肃，敬也。”故曰不失其恭。《林》说诗意。	kun zhi kun
坤之井：三女求夫，伺候山隅。不见复关，泣涕涟如。下巽、上互离，下互兑，故曰三女。坎为夫，本左氏也。二至四伏艮，为山，艮止，故曰伺候。艮为关，初至四正反艮，故曰复关。坎伏，故不见。坎为泣涕。二句《诗·氓》之语也。如，从宋、元。汲古作洳。按：通《噬嗑》。艮为关，初至四正反艮伏藏，故曰不见复关。离为目，坎为泣涕，《井》上坎，下互大坎，故曰泣涕涟如。	kun zhi jing
坤之革：螟虫为贼，害我五谷。中溜空虚，家无所食。互巽为虫、为伏，故为螟。螟食苗心，言其冥冥难见。巽为贼、为谷，卦数五，兑毁，故曰害我五谷。伏坤为我，伏震为箪笥，坤为虚，伏艮为家，兑为食，坤虚，故无所食。语语本象与对象互用。五，元本作黍。依宋本、汲古。箪笥，宋、元本作中溜。依汲古。	kun zhi ge
坤之鼎：望尚阿衡，太宰国公。藩屏辅弼，福禄来同。离为望，巽为称、为权，故曰望尚阿衡。望尚，太公；阿衡，伊尹也。伏震为周、为福禄，艮为藩屏。	kun zhi ding
坤之震：三年生狗，以戌为母。荆夷上侵，姬伯出走。艮为牛，数三，故曰三牛。互艮为狗，震为生，故曰生狗。艮先天居戌方，戌狗，故曰以戌为母。震为草莽、为荆、为侵、为姬、为伯、为走，故曰姬伯出走。第二句汲古作“以戌其母”。此从宋本。《开元占经》引《天镜》云：“牛生六畜，兵且起，其君不安。”	kun zhi zhen
坤之艮：涂遏道塞，求事不得。艮为道涂，艮止，故遏塞。艮为求，坎陷，不得。	kun zhi gen
坤之渐：探怀得蚤，无有凶忧。所愿失道，善居渐好。艮为手、为探，坎为怀，巽虫为蚤。坎为愿，为失，艮为道。宋、元本“得蚤”下多“无有凶忧”，“失道”下多“善居渐好”四字。兹从汲古。	kun zhi jian
坤之归妹：飞楼属道，趾多搅垣。居之不安，覆厌为患。艮为楼，震为飞，覆艮，故曰飞楼。震为道、为趾，伏巽为垣。趾多搅垣者，言楼临道，行人多，搅乱不安也。艮为居，艮覆，故不安，故覆压。坎为患也。楼属，从宋、元本。汲古本作蚁遇，非。压，宋本、汲古作厌，古通。	kun zhi gui mei
坤之丰：义不胜情，以欲自倾。几危利宠，折角摧颈。艮为角、为颈，上卦艮覆，故曰折角摧颈。又兑亦毁折也。几利，言好利也。几利危宠，从元刊。宋本、汲古作几危利宠。又“宠”，疑为躬之讹字。	kun zhi feng
坤之旅：潼滃蔚荟，扶首来会。津液来降，流淹滂霈。互大坎为云，故曰潼滃蔚荟。艮为首、为扶。《后汉书·舆服志》曰：“凡先合单纺为一系，四系为一扶，五扶为一首。”云气来会，与丝缕集合同，故曰扶首。互大坎，故曰津液下降，流潦滂沛。下履之恒词同。惟扶首作肤寸。何休注《公羊》云，“侧手为肤。”按指为寸，《恒》震为反艮，艮反，故象侧手，象按指。盖《旅》必作“扶首”，《恒》必作“肤寸”，方与卦象密切。近人不论卦象，概谓作扶首合，作肤寸非。疏矣。扶首，元本作林木，非。依宋本、汲古。潦，宋本作淹。依元本、汲古。下，宋本作来。依汲古。	kun zhi lv
坤之巽：白驹生刍，猗猗盛姝。赫喧君子，乐以忘忧。伏震为驹，巽白，故曰白驹。巽为草莽，故为生刍。为长、为高，故曰猗猗盛姝。姝，美也。二四伏艮，艮为君子。赫喧者，容仪盛貌。震为乐，故忘忧。喧，《诗》作“咺”。《礼》《大学》作“喧”。宋本同。汲古讹諠。	kun zhi xun
坤之兑：车驰人趍，卷甲相仇。齐鲁寇战，败于犬丘。伏震为车、为人、为驰。艮为甲，艮伏，故卷甲。巽齐，兑鲁，伏艮为犬、为丘，兑折，故败于犬丘。地名。《左传》：郑子然侵宋，取犬丘。《林》但取卦象，不必与事相符。	kun zhi dui
坤之涣：举首望城，不见子贞，使我悔生。震为举，坎为首，艮为城、为望，坎伏，故不见。震为子，艮止、为贞。《诗·卫风》：“乘彼垝垣，以望复关。”子贞盖犹《郑风》之“不见子都”。子充，不必有其人。	kun zhi huan
坤之节：龙鬭时门，失理伤贤。内畔外贼，则生祸难。震为龙，中爻正覆震，故曰斗。艮为时、为门，故曰时门。《左传·昭公十九年》(1)“龙斗于郑时门之外”是也。艮为贤，坎为失、为贼，在外，故曰外贼。震为生，坎为祸难。畔象未详。外，从宋本。汲古作生。按：震为辰，故为时。震为龙、为战，《节》二至五正反震，故曰龙斗时门。艮为门。	kun zhi jie
坤之中孚：安如泰山，福喜屡臻。虽有豺虎，不致危身。互艮为安、为山，震东，故曰泰山。震为福喜、为至。艮为豺虎、为身，震乐，故不危。豺依宋、元本。汲古及常本作豹。致，汲古作敢。依宋、元本。	kun zhi zhong fu
坤之小过：初忧后喜，与福为市。八佾列陈，饮御嘉友。互大坎为忧，震为喜、为后，故曰后喜。巽为市，震为舞，佾舞行列也。行数、人数纵横皆同。艮九宫数八，上下正反震，亦正反艮，故曰八佾。取象之能直同于《易》矣。震为陈列，兑口为饮，艮为友，艮阳在上，下乘二阴，《易》所谓“一人行，则得其友”也。	kun zhi xiao guo
坤之既济：持刀操肉，对酒不食。夫行从军，小子入狱，抱膝独宿。艮为刀、为持，坎为肉，故持刀操肉。坎为酒，兑为食，艮止，故不食。坎为夫、为众，故为军，在外，故曰从军。艮为小子，坎为狱，巽入，故曰小子入狱。艮为抱、为节，故曰抱膝。坎为宿，坎孤，故独宿。除坎外，皆用半象。少，汲古作小。象同。	kun zhi ji ji
坤之未济：阴衰老极，阳建其德。履离戴光，天下昭明。功业不长，虾?代王。首二语言阳皆居上，阴居下也。半震为履，半艮为戴，重离，故履离戴光，故天下昭明。震为功业，半震，故不长。震为鸣、为王，故曰虾蟆大王。《淮南子》云：骍牛被青紫，入太庙，用以求雨，不如黑蜧。注：黑蜧即虾，古谓虾能求雨。大过之升云：“虾蟆群聚，从天请雨。”又随之临：“蛙池鸣呴，呼求水潦。”故《春秋繁露》云：春旱求雨以甲乙日，为苍龙一丈八尺立于坛上，取五虾错置社池中，方八尺，深二尺，具清酒䏝脯，拜跪陈词。又《淮南子·说林训》云：土龙刍狗，旱岁疾疫，则为帝。帝即大王，言当时尊贵也。功业不长，虾蟆大王者，言如虾，天旱用以求雨，尊贵一时，已则弃置也。大，宋、元本作代。依汲古。屯之第三	kun zhi wei ji
屯之屯：兵征大宛，北出玉关。与胡寇战，平城道西，七日绝粮，身几不全。坎众坤众，故曰兵。震为征，坎位西，故曰大宛。艮为关，震为玉、为出，坤位北，故曰北出玉关。坤阴为胡，坎为寇，正覆艮震，故曰战。艮为城、为道，坎为平、为西。震数七，伏乾为日，震为粮，坤虚，故曰七日绝粮。坤为身、为死，故曰不全。《史记》：高帝至平城，为匈奴所围，七日不得食。大宛，西域国名。《史记》有《大宛传》。坎、坤全用先天卦位。	tun zhi tun
屯之乾：泛泛柏舟，流行不休。耿耿寤寐，心怀大忧。仁不逢时，复隐穷居。九家及荀爽皆以乾为河，《易林》亦以乾为江河，乃知荀及九家之所本。为河，故曰泛泛、曰流行。《乾》由《屯》变来，屯之乾亦乾之屯。《屯》下震为木、为舟，故曰柏舟。坎为心、为忧、为隐，艮为时、为居，故曰退隐穷居。《左传》云：“震之离亦离之震”，《林》所本也。《诗·邶风》：“泛彼柏舟，亦泛其流。”《毛传》谓妇以舟自比。兹曰退隐，义与毛异。退，各本皆作复。依咸之大过校。	tun zhi gan
屯之坤：采薪得麟，大命陨颠。豪雄争名，天下四分。坤为薪、为文，故为麟。坤死，故曰大命陨颠。遇卦《屯》震为豪雄。艮为名，初至五正反艮震，故曰争名。坤为天下，坤拆，故四分。《公羊》哀公十四年：“薪采者获麟，孔子闻之，反袂拭面，涕沾巾，自知死不久也。”	tun zhi kun
屯之蒙：山崩谷绝，天福尽竭。泾渭失纪，玉厤尽已。二四艮覆，故曰山崩、曰谷绝。乾为福、为大，三至五乾伏坤丧，故大福竭。坤水坎水，混合漫流，故曰泾渭失纪。震为玉、为时，故为历。《论语》：“天之历数在尔躬。天禄永终。”玉历既已者，言历数尽也。《史记·周本纪》：“幽王二年，三川竭，岐山崩。”《竹书》：“幽王二年，泾渭洛竭，岐山崩。”后幽王被犬戎所杀，西周亡。既从宋、元本，汲古作尽。按：释象甚当，尤以艮覆、乾伏为山崩谷绝、大福尽竭象神妙！	tun zhi meng
屯之需：夏台羑里，汤文所厄。鬼侯俞贿，商王解舍。通《晋》。艮为台、为里。上离，故曰夏台。《书·康诰》：“羑”，王肃云道也。艮为道，故曰羑里。坎为水，下有艮火，故曰汤。离为文，桀囚汤夏台，纣囚文王于羑里，故曰汤文所厄。坎为鬼，四为诸侯，故曰鬼侯。艮为贝，艮手为输，故曰输贿。乾为王、为言，故曰商王。坎为合。史称鬼侯进女于纣，女不喜淫，醢鬼侯。与此异。汤文，从宋、元本。汲古作文王，非。输，依汲古，宋、元本皆作俞。	tun zhi xu
屯之讼：泥津污辱，弃捐沟渎。所共笑哭，终不显录。坎为泥滓、为污辱、为沟渎、为众。伏震为笑哭，坎为隐伏，故不显录。滓从元本。宋本、汲古作津。所共，从宋本、汲古。元本作为众。	tun zhi song
屯之师：李梅冬实，国多盗贼。扰乱并作，君不能息。互震为李梅，乾为木果，坎为冬，故曰冬实。《左氏春秋》僖公三十三年十二月：李梅实，书不时也。坤为国，坎为盗贼，坤众，故曰多。坤为乱，震为扰、为作、为君，震行故不息。得，宋、元本作能。依汲古。	tun zhi shi
屯之比：獐鹿逐牧，饱归其居。反还次舍，无有疾故。艮为獐鹿，坤为牧，反震为逐。坎中满，故曰饱。艮为居、为次舍，反震为反还。坎为疾，坤为死、为故，艮坚，故无有疾故。	tun zhi bi
屯之小畜：夹河为婚，期至无船。淫心失望，不见所欢。通《豫》。坎为河，四上下皆阴，故曰夹河。艮为时、为期，坎为婚。震为船，坎伏，故无船。坎为心，震为摇，艮为望；坤失，故曰摇心失望。震为欢，坎伏，故不见所欢。摇，从元本。宋本、汲古皆作淫，非。《战国策》，“楚王曰：‘寡人心摇摇，如县旌。”按：《豫》棷互坎、下坤皆为河，九四爻上下皆坤爻，故曰夹河。余注皆精当。诗意古雅，不亚《诗经》！	tun zhi xiao xu
屯之履：百足俱行，相辅为强。三圣翼事，王室宠光。通《谦》。互震为足、为百、为行，故曰百足俱行。百足，虫名。《淮南子》“百足之虫，至死不僵”是也。兑为辅，坎为圣，震数三，故曰三圣。震为翼，坎为事，故曰翼事。震为王，坎为宫室，艮为光，故曰王室宠光。三圣谓文、武、周公。按：互离为文，伏谦互震为武，乾为王，故曰文王、武王。谦卦艮东北为终，故为周，九三为公，震亦为公，故曰周公。震数三。	tun zhi lv
屯之泰：坐位失处，不能自居。贼破王邑，阴阳颠倒。言与天尊地卑之义相反也，故曰阴阳颠倒。调摄违和，宋、元本作贼破王邑。因与上下文义不协，故从汲古。	tun zhi tai
屯之否：登几上舆，驾驷南游。合从散横，燕齐以强。艮为几，坤为舆，乾为马、为行，故曰驾驷。乾位南，故曰南游。坤为顺，故曰合从。艮东北，为燕，巽为齐，乾健艮坚，故曰强。齐，汲古作秦，非。依宋、元本。	tun zhi pi
屯之同人：三孙荷弩，无益于辅。城弱不守，邦君受讨。互巽为绳，故曰系。离卦数三，故曰三系。《后汉书·舆服志》：“凡先合单纺为一系”是也。伏坎为弓、为弩。维，系也，言以三系之丝系于弩上，太弱，故曰无益于辅。伏坤为城，坤柔，故曰城弱。坤为郭，伏震为君、为讨伐，故曰郭君受讨。郭，国名，灭于齐。系维，从汲古。宋本、元本作孙荷。城，从宋本，汲古作域。郭，宋、元本作邦，汲古作郭。按，元本旧注云，三孙，谓季孙、叔孙、孟孙。昭公二十五年，三家反攻公，公逊齐。疑《林》词指此。非。	tun zhi tong ren
屯之大有：河伯大呼，津不得渡。船空无人，往来亦难。丁云，河伯，水神。《援神契》：河者，水之伯。按此用遇卦屯象。坎为河，震为伯、为呼，故曰河伯大呼。艮为止，故津不得渡。震为船，坤虚，故曰船空。震为人，坎隐伏，故无人。震为往，震覆，故往来难。按：构思美仑美奂，象境精彩绝伦，二者妙合！	tun zhi da you
屯之谦：甘露醴泉，太平机关。仁德感应，岁乐民安。互坎为水，坤为水，故曰甘露、曰醴泉。坎为平、为机，艮为关，震为仁德、为岁、为乐，坎为心，故曰感应。坤为民，艮为安。旧注《瑞应图》云：“王者德至，则甘露降于松柏。”《六贴》云：“醴泉……太平则出。”	tun zhi qian
屯之豫：重茵厚席，循皋采藿。虽踬不惧，反复其宅。震为茵席，正覆震，故曰重茵厚席。艮为皋，震为藿，艮手，故曰采藿。坎为忧惧、为踬，震乐，故不惧。艮为宅，震为反，故曰反宅。复反，宋、元本作反复。宅，元本作处。均依汲古。皋，汲古作高。依宋、元本。	tun zhi yu
屯之随：太乙驾骝，从天上来。徵我叔季，封为鲁侯。太乙，星名，即北辰也。艮为星，震为马，艮在震上，故曰驾骝。《否》上之初，故曰从天上来。艮为叔季、为求，故曰征我叔季。兑为鲁，震为侯，故曰鲁侯。坎为忧，震乐，故无有凶忧。宋、元本无第五句。依汲古。	tun zhi sui
屯之蛊：南巴六安，石解戟天。所指不已，耋老复丁。弊室旧墟，更为新家。丁云：石斛，巴戟天，皆药草名。《神农本草经》曰：石斛，出六安。巴戟天，出巴郡。按，震为南，艮为城邑，故曰南巴。互大坎，数六，艮为安，故曰六安。艮为石，震为斛，故曰石斛。艮为刀、为戟，在上，故曰戟天。艮为指，震为反、为复。已老复一者，言已年老，复其一子免其赋役也。艮为坚，故为耋。震为嫁，故曰将耋乃嫁。艮为墟、为室，巽为敝，故曰墟敝室旧。艮为光明、为新、为家。巴六，从宋、元本。汲古作已大，非。斛，依汲古本，宋、元本讹解。已老复一，宋、元本作耋老复丁，无将耋乃嫁句，此从汲古。以已与一韵，嫁与家韵。墟敝室旧，宋、元本作敝室旧墟，以墟与家韵。以文势言不如汲古，故从之。	tun zhi gu
屯之临：家给人足，颂声并作。四夷宾伏，干戈韬阁。通《遁》。艮为家、震为人、为足，震为音声、为言、为作，故曰颂声并作。震卦数四，坤为夷，故曰四夷。震为宾客。宾伏者，言四夷宾于王庭。巽为伏，兑为斧、为干戈，坤藏，故曰干戈韬阁。伏，从宋、元本。汲古作服，伏、服古通用。按：《临》棽为大治之象。坤为夷，震卦数四，故曰四夷。震为生、为德、为言、为作，故曰颂声并作。兑为斧，巽伏坤藏，故曰干戈韬阁。言刀枪入库，马放南山，天下和平。	tun zhi lin
屯之观：东邻嫁女，为王妃后。庄公筑馆，以尊王母。归于京师，季姜悦喜。通《大壮》。震为东邻、为嫁，兑为女、为妃。震为王、为木，故为桓。庄，讹字也。震又为公，故曰桓公。艮为馆、为筑，坤为母，伏乾为王，故曰王母。震为归，坤为京师，艮为季，巽为姜，伏震为喜。按，《左传·庄公元年》：鲁为主，筑馆以逆王姬，非为王后。又桓公九年春，纪季姜归于京师，为桓王后。《林》词全用此事。据《谷粱疏》：鲁为主方书归。为主，则必筑馆。然则庄为桓之讹字无疑。	tun zhi guan
屯之噬嗑：陈妻敬仲，兆兴齐姜。营丘是适，八世大昌。震为陈，坎为仲，艮为笃敬，故曰敬仲。坎为兆，伏巽为齐、为姜。互艮为营丘，震往，故曰适。艮为世，数八，震为昌。妫，陈姓，敬仲即公子完，庄公二十二年奔齐。“初，懿氏卜妻敬仲……曰：……有妫之后，将育于姜”。故曰兆兴齐姜。八世之后，莫之与京。	tun zhi ke shi
屯之贲：路多枳棘，步刺我足。不利旅客，为心作毒。艮震为道路。坎为枳棘、为刺。震为步、为足、为旅客，坎险，故不利。坎为心、为毒。	tun zhi ben
屯之剥：天官列宿，五神共舍。宫阙光坚，君安其居。艮为官、为星，故曰天官列宿。汉乐章有五神歌曰：五神相，包四邻。如淳曰，五神相太一也。盖即五星也。艮为舍，反震为神，坤五行数五，故曰五神共舍。艮为宫阙、为光、为坚、为居、为安。一阳止于上，故曰君安其居，故曰共舍。言五阴承一阳也。	tun zhi bo
屯之复：牧羊稻园，闻虎呻喧。惧畏惕息，终无祸患。坤为养、为牧。震为羊，震为稻。坤为园、为虎。震为喧。伏乾，乾阳，故惧畏惕息。坤为祸，震乐，故无。“无”从宋、元。汲古作“免”。	tun zhi fu
屯之无妄：鸣条之图，北奔犬胡。左衽为长，国号匈奴。主君旄头，立尊单于。震为鸣、为木，故曰鸣条。乾伏坤位，北坤又为胡，艮犬，故曰北奔犬胡。震为衽、为左、为长。《论语》：“吾其被发左衽。”胡俗也。艮为国、为奴仆，震为号，故曰国号匈奴。震为主，乾为君、为头，震为多发，故曰主君旄头。震为立，艮为尊，乾君，故曰单于。《史记》：“汤伐桀于鸣条。”又《匈奴传》索隐：“乐彦《括地谱》云：‘汤放桀鸣条……其子荤粥妻桀之众妾，避居北野，随畜移徙，中国谓之匈奴。”旄头，被发也。《汉官仪》“旧选羽林为旄头，被发先驱”是其证。由《林》词观之，《括地谱》之说与古故实合。灾，宋、元本作图。依汲古。	tun zhi wu wang
屯之大畜：克身洁己，逢禹巡狩。锡我玄圭，拜受福佑。艮为身，退在上，故曰克身。乾为王，震出，故曰逢禹巡狩。震为玄黄、为玉，乾为锡，故曰锡我玄圭。艮为拜，乾为福佑。福，汲古作锡，非。依宋、元本。《禹贡》云：禹锡玄圭，告厥成功。圭，宋、元、汲古皆作珪。依局本。	tun zhi da xu
屯之颐：冬华不实，国多盗贼。疾病难医，鬼哭其室。艮为果实，坤为冬，震为花，坤虚，故花而不实。坤为国，伏巽为盗，正反巽，故多盗。坤为疾病，坤死，故难医。坤为鬼，震为哭，艮为室，故曰鬼哭其室。	tun zhi yi
屯之大过：襄送季女，至于荡道。齐子旦夕，留连久处。兑少，故曰季女。伏震为诸侯，故曰襄。震为大涂，故曰荡道。《齐风》：“鲁道有荡，齐子发夕。”刺齐襄与文姜乱也。巽为齐，伏震为子。震为旦，兑昧为夕。艮止，故流连久处。《左传》桓公三年：“齐侯送姜氏于欢。”注：欢，鲁地。繇词言齐襄与妹乱。既送至鲁境而不忍别也。词皆本象与对象杂用。陈朴园云，《齐风》“齐子发夕”。《释文》引《韩诗》云：发，旦也。今焦氏言“齐子旦夕”，是齐诗以发夕为旦夕，与韩诗训同。	tun zhi da guo
屯之坎：朽根倒树，花叶落去。卒逢火焱，随风偃仆。通《离》。中爻巽为木，故曰根、曰树。巽敝，故曰朽、曰倒。巽陨落，故花叶落去。《大过》兑为华。离，上互也。离，上下皆火。互巽风陨，故偃仆。	tun zhi kan
屯之离：阴变为阳，女化作男。治道得通，君臣相承。通《坎》。《乾》二五之《坤》成坎。坎为中男、为阳卦，故阴化阳、女作男。《坎》中爻艮为道路、为臣，震为君，故曰君臣相承。《五行志》：“魏襄王十三年，有女子化为丈夫。”	tun zhi li
屯之咸：炎绝续光，火灭复明。简易理得，以成乾功。下艮为火，故曰炎上。兑为绝，故曰炎绝。巽绳为续。艮为火、为光，巽伏，故光灭。乾日，故复明。乾简，坤易。中爻乾，故曰以成乾功。火，依宋、元本。汲古作光，非。以，汲古作仍。依宋、元本。	tun zhi xian
屯之恒：多载重负，捐弃于野。予母谁子，但自劳苦。坤震皆为车，坤厚载物，故曰多载。艮为负，坤重，故曰重负。坤为野，兑附决，故曰捐弃。坤母，震子，兑决，故无子。坤致役万物，故曰劳苦。多用伏象。予母谁子，依宋、元本。诸本作王母离子，非。	tun zhi heng
屯之遁：江河海泽，众利安宅。可以富有，饮御嘉客。乾为江河海泽，巽为利，艮为室宅。乾为富，伏兑为口，故曰饮。震为嘉客。室，汲古及宋本皆作安。惟元本作室。	tun zhi dun
屯之大壮：冬采薇兰，地冻坚坼。利走室北，暮无所得。此用遇卦屯象。坎为冬，艮手为采，震为薇兰。坤为地，履霜坚冰，故曰地冻坚坼。震为东北、为走，伏巽为利，坤为暮，坤虚，故无得。坼，各本多误难，以与兰协。惟宋本作坼。元本作折。东，宋、元本作室。从汲古。按：屯卦，坤为地、为北、为水，坎为冬，亦为水，故曰地冻坚坼。	tun zhi da zhaung
屯之晋：乌鸣嘻嘻，天火将起。燔我室屋，灾及姬后。《左传·襄公三十年》：有鸟鸣于宋太庙，曰“嘻嘻！出出！”宋火，伯姬被焚，卒。《晋》离为鸟。离正反皆兑口，故曰嘻嘻。离为火，艮为天，亦为火，故曰天火。艮为室屋，坤为妃后，火多故曰燔、曰灾。鸟鸣，依宋、元本。汲古作鸟鹊。嘻同，与左氏同。	tun zhi jin
屯之明夷：虿室蜂户，螫我手足。不可进取，为身害速。此用遇卦屯象。坎为室、为毒，坤为户，伏巽为虫，故曰虿室蜂户。坎为棘、为刺、为螫。艮为手，震为足、为进取，坤凶，故不可进取。坤为身、为害，震为速。速，从宋、元本。汲古等本多作咎，与足不韵。	tun zhi ming yi
屯之家人：崔嵬北狱，天神贵客。温仁正直，主布恩德。开衣不已，蒙受大福。此用屯象。坎北艮山，故曰北岳。震为神、为仁、为客。坎为忧，故曰闵哀。震为恩德、为大福。闵哀，宋、元本、汲古本皆作开衣，非。依局本。闵哀不已者，言悲悯人世，予人以福也。	tun zhi jia ren
屯之睽：伯蹇叔盲，莫与守床。失我衣裘，伐民除乡。此用屯象。震为伯，坎蹇，故曰伯蹇。艮为叔，互大离，故曰叔盲。坤为牧，坤寡，故莫与守牧。震为衣裘、为服，坤丧坎盗，故曰失。除，治也。言衣裘为人盗去，代我治理服用也。第二句，宋、元本作莫为守床。第四句作伐民除乡。均依汲古。	tun zhi kui
屯之蹇：为季求妇，家在东海。水长无船，不见所欢。艮为季、为求，伏兑为艮妇。艮为家，互离为东。坎为海、为水。震为船，震覆，故无船。震为欢。震覆、坎伏，故不见。所，汲古本误欣。依宋、元本。	tun zhi jian
屯之解：山陵丘墓，魂魄失舍。精神尽竭，长寝不觉。此用屯象。艮为山陵、为丘墓。坎为舍、为心、为精诚。坎失，故竭尽。坎为夜、为寝，坤死，故不觉。诚，汲古作神。从元本。	tun zhi jie
屯之损：踦牛失角，下山伤轴。失其利禄。坤为牛，艮为角，兑毁折，故牛踦、故角失。踦，蹇也。艮为山，坤为下，坎为轴，兑折，故伤轴。伏巽为利，坤为失。踦，宋本作骑。依汲古。	tun zhi sun
屯之益：水戴船舟，无根以浮。往往溶溶，心劳且忧。坤为水，震为船，坤为载。巽下断，在水上，故曰无根以浮。震为往，又为反，故曰往来。坤水，故曰溶溶。伏大坎为心、为劳、为忧。载，宋、汲古误戴。从元本。按：震为生、为南，故为往。坤复之间一阳出，震为反也，故《复》曰“刚反”。巽为木，在坤水上，巽为阴刚，故曰无根以浮。神妙之至！	tun zhi yi
屯之夬：有鸟来飞，集于古树。鸣声可恶，主将出去。《屯》艮为鸟、为飞、为宫、为集、为木，故曰集于宫树。下震为鸣、为声，坤为恶。下震为主、为出。此用《左传》，见前晋卦。宫，宋、元、汲古作古，非。依元刊。	tun zhi kuai
屯之姤：东徙不时，触患离忧。井泥无濡，思叔旧居。通《复》。震为东、为徙。艮为时，艮覆，故不时。坤为忧患，震为触。坤为井、为泥。艮为叔、为居，坤为旧。《剥》穷上反下，言《复》旧为《剥》艮也。	tun zhi gou
屯之萃：黄帝所生，伏羲之宇。兵刃不至，利以居止。通《大畜》。震为黄、为帝、为生，故曰黄帝所生。巽为伏，艮为宇，故曰伏羲之宇。艮刚在上，为兵刃，艮止，故不至。巽为利，艮为居止。按，伏羲都陈，黄帝为有熊国君少典之子。皇甫谧曰：有熊，今河南新郑，非陈地。焦氏时古籍尚多，或别有所据欤？伏，元本作宓。孟康《汉书注》：宓，今伏字。皇甫谧云：“伏羲，或谓之虙羲。”考诸经史、纬侯，无宓羲之号，必后世传写误虙为宓。孔子弟子宓不齐，济南伏生即子贱之后。是知虙与伏，古字通用，后误为宓。按皇甫说是，故不从元本，依宋本、汲古。	tun zhi cui
屯之升：东山救乱，处妇思夫。劳我君子，役无休已。震为陵、为东，故曰东山。坤为乱，伏艮为手、为拯。巽为妇，在内，故曰处妇。坤为思，震为夫。坤为劳，震为君子。坤为役，艮止，故已；艮覆，故不已。词皆用东山诗意。无已，汲古本作役使休止。从宋、元本。	tun zhi sheng
屯之困：跛踬未起，先利后市，不得鹿子。坎蹇，故跛踬。坎伏，故未起。互巽为利市，坎失，故失利后市。震为鹿、为子，震伏，故不得。失，依汲古，宋、元本皆作先。	tun zhi kun
屯之井：大蛇当路，使季畏惧。汤火之灾，切近我肤。赖其天幸，趋于王庐。巽为蛇，伏震为大涂，故曰大蛇当路。伏艮为季，坎为畏惧。中爻离上坎，故曰汤火。伏艮为肤、为庐，震为王、为走，故曰趋于王庐。季，从宋、元本，汲古等本皆作我，非。缘此用汉高祖斩当路蛇事。王，汲古本作主，亦非。按：巽为蛇，震为大涂，巽见震伏，故曰大蛇当路。离下坎上，离火坎水，故曰汤火。形象之至。	tun zhi jing
屯之革：从容长闲，游戏南山。拜祠祷神，使神无患。通《蒙》。反正艮，艮止，故从容。震为游戏、为南，艮为山，故曰南山。艮手为拜、为祠。震为祷、为神。坎为患，震乐，故无患。全用旁通。祷，汲古作祀，无作免，义皆可通。然祷为震象较切，故从宋、元本。	tun zhi ge
屯之鼎：区脱康居，慕义入朝。湛露之欢，三爵毕恩。复归野庐，与母相扶。通《屯》。坤虚，故曰区脱。《史记·匈奴传》：东胡与匈奴中间有弃地千余里，各居其边为区脱是也。坎西，康居，西方国，坤国，故曰康居。坤为义，坎为心，故曰慕义。震往，故曰入朝。坎为露，震为欢、为爵，数三，故曰三爵。坤为野，艮为庐，震为反、为归，故曰复归野庐。坤为母，艮手为扶，初至五正反皆艮，故曰相扶。《湛露》，《诗》篇名，天子宴诸侯入朝之诗。义，汲古作仁。乾虽为仁，然《林》词皆用旁通，坤义合也，故从宋本。复，从汲古。宋本作后。虽亦震象，然不如复字于文理适。	tun zhi ding
屯之震：龟鳖列市，河海饶有。长钱善价，商李悦喜。互艮为龟鳖，伏巽为市。坎为河海，坎众，故曰饶有。伏巽为利、为长、为商贾。艮为季。震为列、为善，又为悦喜。财，宋、元本皆作钱。贾作价。均依汲古。	tun zhi zhen
屯之艮：年常蒙庆，今岁受福。三夫采葩，出必有得。互震为年、为庆、为福、为夫。数三，故曰三夫。艮手为采，震为芑。《诗·小雅》：“薄言禾芑。”《疏》：“芑，似苦菜。”震为出，坎为得。夫，汲古作伏。依宋、元本。芑，宋、元本作葩，依汲古。	tun zhi gen
屯之渐：二人俱东，道路争讼。意乖不同，使君忷忷。通《归妹》。震为人、为东，兑卦数二，故曰二人俱东。震为大涂、为怒，故曰道怒。震为言，兑亦为言，故争讼。坎为意、为忧，故为忷忷。震为君。忷同恟，惧也。怒，宋本、汲古作路，依元本。使君忷忷，汲古作使我凶凶。依宋、元本。	tun zhi jian
屯之归妹：树我藿豆，鹿兔为食。君不恤护，秋无收入。震为藿豆、为立，故为树。震为足、为走，故为鹿兔。兑口为食。震为君，坎为忧恤。兑正秋，兑毁，故秋无收入。我，依宋、元本。汲古作栽。为鹿兔食，宋、元本作鹿兔为食。从汲古。慎，宋、元本作恤。亦依汲古。	tun zhi gui mei
屯之丰：黄鸟悲鸣，愁不见星。困于鸷鸟，鸇使我惊。震为黄、为鸟、为鸣，互大坎，故悲鸣、故愁。离为星，坎伏，故不见。伏艮为鸷鸟、为鹯。坎为困，震为惊。下二句依宋、元本。汲古作困于鸷鹯，使我心惊。又，元本困讹因。	tun zhi feng
屯之旅：双凫俱飞，欲归稻食。经涉萑泽，为矢所射，伤我胸臆。通《节》。兑卦数二，震为凫、为飞，故曰双凫俱飞。兑为池，震为稻，故曰稻池、故曰萑泽。震为涉，坎为矢，震为射。兑为伤，艮为胸臆。池，依汲古，宋、元本皆作食。	tun zhi lv
屯之巽：久客无依，思归我乡。雷雨盛溢，道未得通。巽为商旅、为客，重巽，故曰久客。伏坎为思，震为归，艮为乡，兑为雨，正反兑，故曰霖雨、曰盛溢。伏艮为道，坎陷，故不通。依，从宋、元本。他本多作休。霖，宋、元本作雷。从汲古本。	tun zhi xun
屯之兑：道路僻除，南至东辽。卫子善辞，使国无忧。通《艮》为道路。震为辟除、为南。先天震东北，故曰东辽。震为卫、为子、为辞，艮初至五正反震，故曰善辞。艮为国，互坎为忧，震乐，故无忧。辟，各本多误僻。辟除者，清治也。惟元本不讹。按《史记》：“朝鲜王满者，故燕人也，自始全燕时尝略属辽东真番。”后燕王卢绾反，满率部东渡涢水，据朝鲜王之都王险。至孝惠时，满与辽东太守约为外臣，保塞外，王三世。《林》似指此事。按：震为辞，《艮》椨初至五正反震，故曰善辞。与《易》“有言”异曲同工。	tun zhi dui
屯之涣：同枕同袍，中年相知。少贾无失，独居愁思。艮为枕，震为袍，中爻正反艮震，故曰同枕共袍。震为年，坎为中，故曰中年。伏兑为少，巽为贾、为利，风散，故无利。巽为寡，艮为居，故曰独居。坎为忧思。相知，汲古作分去。少贾作价少。均依宋、元本。无利，宋本作无失，于下句文义不协，故从汲古。按：《涣》二至五正反艮震，二象互为屈曲，故曰同枕共袍。艮为枕，震为袍。象与辞妙合。	tun zhi huan
屯之节：众神集众，相与议语。南国虐乱，百姓愁苦。兴师征讨，更立贤主。震为神，坎为众，故曰众神。坎为集聚，二至五正反震，故曰相与议语。艮为国，震南，故曰南国。伏离为虐乱。震为百、为人，故曰百姓。上坎为愁苦，震为征讨，坎众，故曰兴师征讨。互震为主、为立，故曰更立贤主。主，汲古本讹王。依宋、元本。按：《节》二至五正反震，震为言，故曰“相与议语”，与《易》“朋友讲习”、“商兑”同。	tun zhi jie
屯之中孚：北陆闭蛰，隐伏不出。目盲耳聋，道路不通。通《小过》。中互大坎，坎为北陆。陆者，道也。《左传》“日在北陆而藏冰”是也。坎为冬、为隐伏，故曰闭。巽为虫，亦为伏，故曰闭蛰、曰不出。本卦互大离，目睛涨大，故盲。《小过》互大坎，耳空塞实，故聋。艮震为道路，坎塞，故不通。按：《中孚》二至五互大离曰目睛涨大，故盲；伏《小过》二至五互大坎曰耳空塞实，故聋。皆以大象解，形象之至。	tun zhi zhong fu
屯之小过：痴狂妄作，心诳善惑。迷行失路，不知南北。此用屯象。震为狂，坤迷，故曰痴狂。坎为心、为惑，正覆震相背，故曰诳。诳，妄语也。艮震为道路，震为南，坎为北，坎失，故不知。诳，依宋本，元本作心狂，非。迷行，依元本。汲古作迷惑。	tun zhi xiao guo
屯之既济：栋隆辅强，宠贵日光。福善并作，乐以高明。此用屯象。坎为极、为栋、为车、为辅。大过栋桡之凶，不可以有辅也。《诗》：“勿弃尔辅”，毛传：辅以佐车。辅，夹车木也。坎在上，故曰栋隆。艮坚，故曰辅强。艮为日、为光、为宠贵，震为福善、为乐，艮为高明。	tun zhi ji ji
屯之未济：爱我婴女，牵衣不与。冀幸高贵，反曰贱下。此仍用屯象。震为婴孩，坤为女，坎为爱，故曰爱我婴女。震为衣，艮为手、为牵，艮止，故不与。艮为高贵、为求，故曰冀幸高贵。坤为贱下。蒙之第四	tun zhi wei ji
蒙之蒙：何草不黄，至未尽玄。室家分离，悲愁于心。震为草、为玄黄，坤贞未，言草至未而将变色。《小雅》诗：“何草不黄，何草不玄。”笺：玄，赤黑色。艮为室家，二四艮覆，故曰分离。坎为心、为悲愁。忧，依宋、元本。汲古作愁。	meng zhi meng
蒙之乾：海为水王，聪圣且明。百流归德，无有叛逆，常饶优足。乾为海、为水、为王、为聪圣、为明、为百，《禹贡》：“江汉朝宗于海。”故百流归德。乾顺行，故无有畔逆。乾富，故常饶优足。	meng zhi gan
蒙之坤：天之所有，祸不过家。左辅右弼，金玉满堂。常盈不亡，富如敖仓。此全用《蒙》象。震为左，震反为右。震为辅弼，故曰左辅右弼。艮为金，震为玉，艮为堂、为敖仓。敖仓，所以盛粟。震为粟，故尤切。汲古本、宋、元本。首有“天之所有，祸不过家”二句，文义与下不属。而元本家下一云“左辅右弼”云云，是上二句确自为一《林》。非与下为一《林》，故删上二句，而附记于此。按：《蒙》棧二至上正反震，震为辅弼，故曰左辅右弼。震为左，震反则右，精当之至。	meng zhi kun
蒙之屯：安息康居，异国穹庐。非吾习俗，使我心忧。坎位西，安息、康居，皆西方国。又，中爻艮止，故曰安息。康居。艮为国、为庐、为天，故曰穹庐。坤为我、为俗，坎为心、为忧。	meng zhi tun
蒙之需：范公鸱夷，善贾饰资。东之营丘，易字子皮。把珠载金，多得利归。坎为毒，故曰范公。范，蠡也。《檀弓》“范则冠而蝉有”是也。伏艮为鸱，鸱夷者，革囊盛酒器。扬雄《酒箴》所谓“鸱夷滑稽，腹大如壶”是也。艮又为革，坎为酒，故曰鸱夷。《易林》用一字兼数象，往往如是。范公鸱夷者，言范蠡适齐，号鸱夷子皮也。乾为资财。饰饬通，治也。离为东，伏艮为营丘、为皮，伏坤为字，故曰易字子皮。艮为把、为金，反震为珠，坤为载、为利。兼用旁通。鸱，依宋、元本。汲古作陶，非。载金，依宋本。元本作戴。非。得利，汲古作福利。依宋、元本。	meng zhi xu
蒙之讼：老杨日衰，条多枯枝。爵级不进。遂下摧隤。巽木、乾老，故曰老杨。离为日、为枯、为爵，巽为陨落，故摧。下，依宋、元本。汲古作乃。日下，依泰之咸校。宋、元本作遂下。汲古作遂乃。	meng zhi song
蒙之师：小狐渡水，污濡其尾。利得无几，与道合契。此用《蒙》象。上艮，故曰小狐、曰尾。坤坎皆为水，故污濡其尾。坤为财、为众，坤虚，故得少。震为大涂，故曰道。坎为合、为信，故曰合契。利，汲古作科，余多作稍。无，汲古作其，契作符，皆非。依宋、元本。按：象解甚当！尤以小狐濡尾印象深刻。	meng zhi shi
蒙之比：豕生鱼鲂，鼠舞庭堂。奸佞施毒，上下昏荒，君失其国。坎为豕，坤为鱼、为育，故曰豕生鱼鲂。丁晏云：《开元占经》引京氏云“豕生鱼鲂，其邑大水”是也。艮为鼠、为庭堂，艮手为舞。《汉书·五行志》：“燕有黄鼠，衔其尾，舞王宫。”《京房易传》曰“诛不原情，厥妖鼠舞门”是也。坎为毒、为奸，坎上下兑口相背，故曰奸佞。艮为上，坤为下、为昏荒、为邦，震为君，震覆，故失邦。邦，元本作国。依汲古。	meng zhi bi
蒙之小畜：天地配享，六位光明。阴阳顺序，以成和平。乾天，伏坤为地。兑食，故曰享。乾数六，离为光明，伏艮为位，故曰六位光明。乾阳巽顺，乾为功。厥功，从汲古。宋、元本作和平。	meng zhi xiao xu
蒙之履：踝踵足伤，右指病痈。失旅后时，利走不来。通《谦》。震为踝、为足，艮多节，故曰肿、曰伤、曰痈。《释名》：“踵，锺也，聚也。”义与肿同。与《易林》合。艮为指，兑为右，故曰右指。坎为孤、为失，故曰失旅。艮为时，震为后，故曰后时。震为走、为归，坎陷，故不归。宋、元本归作来，从汲古。走不，汲古作不走，非。从宋、元本。又，右指病痈。元本作右足病拥，非。	meng zhi lv
蒙之泰：异体殊患，各有所属。四邻孤媪，欲寄我室。王母骂詈，求不可得。坤为体、为患害，乾阳坤阴，故曰异体殊患。六爻皆有应予，故曰各有所属。兑为西、为孤媪。伏艮为室、为寄。震为主，坤为母，震言、兑言，故曰主母骂詈。艮为求，艮伏，故求不可得。异，汲古作思。殊患作同恩。求不可得作求子不得。皆非。今从宋、元本。主母，依汲古。宋、元本作王母。	meng zhi tai
蒙之否：操耜乡亩，折货稷黍。饮食充口，安利无咎。艮手为操，巽为、为稷黍。坤为亩，乾为言，故曰祈贷。言以为祭而祈田也。伏兑为口、为食，坤为安。，即秬，黑黍也。宋、元本作，非。《书洛诰》：“以秬鬯二卤。”秬鬯，皆祭品，言操秬至野祈田也。祈贷，宋、元本作折贷，尤非。乡，音向。安和，宋、元本作安利，依汲古。	meng zhi pi
蒙之同人：所受大喜，福禄重来。乐且日富，蒙庆得财。离为新，乾为大、为宠、为福禄。重乾，故曰重来。离日乾富，故曰日富。乾为庆、为财。新受大宠，宋、元本作所受大喜。依汲古。	meng zhi tong ren
蒙之大有：举杯饮酒，无益温寒。指直失取，亡利不欢。通《比》。坤为缶、为杯。艮为举，坎为酒，兑为饮。离温乾寒，时之自然，非酒所能改易也。艮为指、为取，乾为直，故指直失取。言指僵不能取物也。坤贫，故亡利。震覆，故不欢。汲古二三句倒置，直作宜。均依宋、元本。	meng zhi da you
蒙之谦：日月相望，光明盛昌。三圣茂承，功德大隆。坎月，伏离为日、为目，故曰日月相望。艮为光明，震为盛昌。坎为圣，艮纳丙，数三，故曰三圣。震为茂、为隆。伏乾为功德。	meng zhi qian
蒙之豫：猾夫争强，民去其乡。公孙叔子，战于潇湘。坎为奸猾，震为夫、为强，坤为民、为乡，震往，故民去其乡。艮为叔、为孙，震为子，正反两震相背，故曰战。艮为城，震为南，故曰城南。下二句故实未详。城南，依汲古，宋、元本作潇湘。虽与上叶，似非。按：《豫》二至上正反震相背，亦正反艮，故曰战。震为战、为南，艮为城，故曰战于城南。焦氏最善用正覆象。	meng zhi yu
蒙之随：猿堕高木，不踒手足。还归其室，保我金玉。巽为高，艮为猿，艮在震木上，故曰猿堕高木。艮手震足，兑折在外，故不踒。踒，折也。艮为金，震为玉、为归，艮为室。宋、元本“保我金玉”在第四句，依汲古。金玉，汲古作全生。依宋、元本。	meng zhi sui
蒙之蛊：逐狐东山，水遏我前。深不可涉，失利后便。艮狐，震逐，震东，艮山，故曰逐狐东山。互大坎，故曰水、曰深不可涉。巽为利，坎为失，故曰失利后便。遏，汲古作过，依宋、元本。	meng zhi gu
蒙之临：凿井求玉，非卞氏宝。名困身辱，劳无所得。震为玉，兑为井，伏艮为求。非卞氏宝，言求之非地也。艮为名，艮反，故名困。坤为身、为下，故为辱。坤虚，役万物，故劳无所得。	meng zhi lin
蒙之观：黄玉温厚，君子所服。甘露溽暑，万物生茂。伏震为黄、为玉，坤为厚，艮火，故曰温厚、曰溽暑。艮为君子，坤为万物、为暑。兑为露。厚，宋本、汲古作德。依元本。	meng zhi guan
蒙之噬嗑：画龙头颈，文章不成。甘言善语，说辞无名。震为龙，艮为头颈，离为文章，坎隐伏，故不成。初至四正覆震，故曰甘言善语、曰说辞。艮为名，坎隐，故无名。善，依宋、元本。汲古作美。	meng zhi ke shi
蒙之贲：招祸致凶，来弊我邦。病在手足，不得安息。艮手为招、为致，坎为灾祸、为凶。艮为邦，伏巽为敝。坎为病，艮手震足，坎居中，故病在手足。艮止，为安息，坎险，故不安。邦音崩，与凶韵。	meng zhi ben
蒙之剥：履位乘势，靡有绝毙。皆为隶圉，与众庶伍。艮为位，反震，为履位乘势。坤丧，故曰绝毙。艮为隶圉，坤为众庶。艮仆，坤众，合居，故曰与众庶位。皆、圉，汲古作赞、图，非。位，宋、元、汲古作伍。依元本。	meng zhi bo
蒙之复：獐鹿雉兔，群聚东囿。卢黄白脊，俱往趋逐。九齚十得，君子有喜。此用《蒙》象。坤文，为雉，艮为獐，震为鹿、为兔。坤为群、为聚、为圃。震东，故曰东圃。卢，黑犬，黄、白，皆犬名。《史记·李斯传》：“吾与汝牵黄犬。”《西京杂记》：“李亨有白望犬。”震为玄黄，又为白也。震为追逐、为口、为，震数九，故曰九。坤数十，故曰十得。震为喜，艮为君子。圃，依汲古，宋、元本皆作囿。趋，依宋、元本。汲古作追。	meng zhi fu
蒙之无妄：织金未成，纬画无名。长子逐兔，鹿起失路。后利不得，因无所据。巽为帛、为锦、为纬。巽下断，故曰未成、曰纬尽。艮为名，巽为伏，故无名。震为兔、为长子、为逐、为鹿、为起、为路。巽伏，故失路。震为后，巽为利，艮止，故不得。锦、尽，从元本。汲古及宋本作金、作画。显为讹字。鹿起失路，依宋、元本。汲古作鹿失先路。见，依汲古。宋本作后，多“因无所据”四字。因疑困之讹字，附记待考。	meng zhi wu wang
蒙之大畜：天厌周德，命与仁国。以礼靖民，兵革休息。震为周、为德，乾为天，兑绝，故曰天厌周德。艮为国，震为仁，故曰仁国。伏坤为民、为体，艮止为靖。艮刚在外为刀兵、为肤革，艮止，故休息。靖，元本作静。依宋本。	meng zhi da xu
蒙之颐：重译贺芝，来除我忧。善说遂良，与喜相求。震为言，正反震，故曰重译。艮为芝，震为进，故曰贡芝。坤为我、为忧，震乐，故不忧。正反震，故曰善说、故曰喜。艮为求，正反艮，故曰相求。贡，宋、元本作贺。汲古作买。依局本。遂良，疑有讹字。	meng zhi yi
蒙之大过：膏泽肥壤，人民孔乐。宜利俱止，长安富贵。上卦兑，故曰膏泽。乾为肥，伏坤为壤、为人民，伏震为乐。巽为利，伏艮为居止。坤为长安，乾为富有。宋本、汲古作膏泽肥壤。依元本，与乐协。富有，依汲古，与止协。宋、元本皆作富贵。	meng zhi da guo
蒙之坎：白龙黑虎，起鬐暴怒。战于涿鹿，蚩尤败走。居止不殆，君安其所。震为白、为龙，艮为虎、为黔，故曰黑虎。震为起、为鬐、为威武、为怒、为战、为鹿。坎水，故曰涿鹿。坎为寇盗，故曰蚩尤。坎险，故曰败走。艮为居止，震为君。涿鹿，汲古及常本皆作阪泉，于象亦合。然鹿与上韵，故从宋、元本。鬐，汲古作伏，从宋、元本。	meng zhi kan
蒙之离：抱关传语，聋跛摧殆。众贱无下，灾殃所在。伏艮为关，为手，故曰抱关。正反兑口，故曰传言。坎为耳，震为行，坎伏，故聋。震伏，故跛。巽为殒落，兑毁折，故曰摧筋。盖伏坎为筋也。坎为众，离为灾殃。言，宋、元本作语，筋作殆，依汲古。汲古下二句作破贼无灾，不安其所，依宋、元本。丁晏云，《淮南子》：聋者可令摧筋。《礼·王制》：“喑聋跛……百工各以其器食之。”按，摧筋，谓摩筋。摧揉之使柔也。抱关与跛聋为对文，传言摧筋为对文。《周礼·秋官·掌戮职》云：“劓者使守关”。守关则传达禁令，故曰传言。亦贱职也，故曰众贱。《尔雅释训》：“下，落也。”《仪礼·士相见礼》：“执挚至下。”郑注：“下，君所也。”无下者，言众贱无下落，不得其所也。言与筋亦韵。宋、元本筋作殆，非也，将对文之义全失，且众字亦无着落。此又汲古所据之本前于宋、元本之证也。按：《离》正反兑口，故曰传言。兑下伏艮为关、为手，故曰抱关。震为行，震象灭，故跛。坎为耳，坎伏，故聋。兑为毁折，故曰摧筋。坎为筋。坎为众、为水，趋下，故曰众贱。离为灾殃。离卦为四正卦，故有抱关与跛聋为对文，传言与摧筋为对文，并引经据典，以广其义。	meng zhi li
蒙之咸：忧祸解除，喜至庆来。坐立欢门，与乐为邻。通《损》。震乐，故忧祸解除，喜至庆来。艮坐震立，震欢艮门，故曰坐立欢门。	meng zhi xian
蒙之恒：折锋载殳，舆马放休。狩军依营，天下安宁。兑为锋、为殳、为折，艮覆兑折，故曰折锋。震为车，故曰载殳。震为马，在外，故曰放休。坤为军，伏艮为营，艮止，故曰依营，言不出也。坤为天下，为安宁。舆，汲古作与。行军，宋本、汲古作狩军。依元本。	meng zhi heng
蒙之遁：至德之君，仁政且温。伊吕股肱，国富民安。乾为君、为至德、为仁，艮火，故曰温。艮为臣，故曰伊吕。巽为股，艮为肱，故曰伊吕股肱。伏坤为国、为民，乾富艮安。按：《遁》艮为明、为臣，故曰伊吕。巽为股，艮为肱，故曰伊吕股肱。伊吕，指商之贤臣伊尹、周之贤臣吕望，二人皆为商周开国功臣。	meng zhi dun
蒙之大壮：千里望城，不见山青。老兔虾蟆，远绝无家。震为千里，艮为城、为望、为山。震东方，色青。艮伏，故不见。震为兔、为虾。艮为家，艮覆，故无家。，汲古作蟆。蟆、同。山青，依元本。汲古作青山。	meng zhi da zhaung
蒙之晋：有莘季女，为夏妃后。贵夫寿子，母字四海。坤为茅茹，故曰有莘。艮为季，坤女，故曰有莘季女。离为夏，坤为妃后，艮为贵、为寿，坎为夫、为中子，坤为母、为字。字者，养也。坤为水，为海，震卦数四，故曰四海。有莘氏，大禹之母。	meng zhi jin
蒙之明夷：不虞之患，祸至无门。奄忽暴卒，痛伤我心。坤为患、为祸，坎为忧虞。艮为门，三至五艮覆，故曰无门。坤死，故曰卒。坎为心、为痛，坤为我。《道德指归论》：“道之为物，窥之无户，察之无门。”无门，言不知祸之所自来也。按：艮为门，艮覆为震，故曰无门。坤为祸患、为丧，坎为忧、为心痛，坤为我，故曰奄忽暴卒，痛伤我心。《明夷》，伤也，乃至于此。	meng zhi ming yi
蒙之家人：飞鹰退去，不食邻鸟。忧患解除，君主安居。此用《蒙》象。艮为鹰、为飞，震反，故退去。本卦离为雉，巽为鸡，兑为食。上卦兑覆，故不食。坎为忧患，震为解除、为君主。艮为安居。雉鸡，宋、元本作邻鸟。依汲古。解除，汲古作心解。依宋、元本。主君，宋本、汲古作君主。依元本。按：艮为鹰、为飞，震反，故退去。兑为食，兑覆，故不食。象覆则义反。	meng zhi jia ren
蒙之睽：跮蹉侧跌，申酉为祟。亥戌灭明，颜子隐藏。二折震成兑，故跮蹉侧跌。兑西方金，故曰申酉为祟。艮居戌亥，艮为明，艮伏，故灭明。艮为颜，艮伏，故颜子隐藏。蹉，元本作差。差、蹉古通。申酉戌亥，盖古占术。按：艮为颜，震为子，艮伏，故曰颜子隐藏。颜子，孔子弟子颜回。	meng zhi kui
蒙之蹇：司录凭怒，谋议无道。商民失政，殷人乏祀。《汉书·天文志》：“司禄，文昌第六星。”此用《蒙》象。艮为星、为官，故曰司禄。震为怒、为言，故为议。坎为心，故曰谋议。艮为道，坎伏，故曰无道。震为子、为人。子者，殷商之姓。坤杀，故无子而乏嗣。氏，宋本、汲古作民。从元本。	meng zhi jian
蒙之解：望鷄得雉，冀马获驹。大德生少，有瘳从居。巽为鸡，离目为望，巽伏，故不得鸡而得雏。震为雏也。坎为马，震为雏、为驹。下二句疑有讹字，义皆未详。雏，依汲古，宋、元本作雉。	meng zhi jie
蒙之损：忉忉怛怛，如将不活。黍稷之恩，灵辄以存。《诗·陈风》：“心焉忉忉，”《传》：“忉忉，忧貌。”坤为忧，故曰忉忉怛怛，怛亦忧也。坤死，故曰不活。震为黍稷、为恩，坤虚为饿，故曰灵辄。《左传·宣公二年》：“初，赵盾田，见灵辄饿，食之。”故曰灵辄以存。忉忉，汲古讹切切，俗本又讹叨叨。依宋、元本。又汲古多“获生保年”四字，依宋、元本。	meng zhi sun
蒙之益：莫莫辑辑，夜作昼匿。谋议我资，来攻我室。空尽我财，几无以食。初至五正反震相对，故曰噂噂囁囁。噂囁，对语也。此句宋、元本、汲古原作莫莫辑辑，于卦象不切，依节之艮校。坤为夜，与震连震为作，故夜作昼伏。乾为大明、为昼，巽为伏，故曰昼匿。坤为财、为我，正反震，故曰谋议我资。艮为室，震为伐、为攻，坤虚，故财空。震为食，坤饥，故无食。来，依汲古，宋、元本作求。按：《益》初至五正反震相对则对语，故曰噂噂嗫嗫，亲密貌。乾为大明，乾伏，坤为夜，与震连，震为作，巽为隐伏，故曰夜作昼匿。焦氏构思奇妙，尚氏解象甚当。	meng zhi yi
蒙之夬：天之所坏，不可强支。众口指笑，虽贵必危。乾为天，兑毁，故曰天之所坏，不可强支。兑为口、为笑，坤众，故曰众口。伏艮为指、为贵，兑毁，一阴将尽，故危。指，汲古本作遭，乃嘈之讹字。指笑，蛊之艮作嘈嘈。首二句本《国语》“天之所支，不可坏也。”所坏不可支也。按：《夬》兑毁，居乾天之上，故曰天之所坏，不可强支。《夬》之上六虽高高在上，虽“扬于王庭”，一阴将尽，故曰虽贵必危。	meng zhi kuai
蒙之姤：目动睫瞤，喜来加身。举家蒙欢，吉利无殃。《说文》：“瞤，目动也。”《西京杂记》：陆贾曰：“目瞤，得酒食。”伏震为动、为喜，坤为身。目睫象未详。睫，汲古本作颊，俗本多从之，非。依宋、元本。《汉书》：“睫瞤，得酒肉。”	meng zhi gou
蒙之萃：鼋羹芬香，染指弗尝。口饥于手，子公恨馋。艮为灶，坤为羹，巽为臭，故曰芬香。艮为指、为拂，坤水，故染指。坤为裳，艮手，故拂裳。兑为口，坤为饥。口饥于手者，言口饥而恃手也。于，依也。孔融书，举杯相于。曹植《乐府》：“心相于。”杜甫诗：“良友幸相于。”皆作依恃解，是其证。子公，郑公子宋也。《左传·宣公四年》：“楚人献鳖于郑灵公。公子宋与子家将见。子公之食指动，以示子家，曰‘他日我如此，必尝异味。及入，宰夫将解鳖，相视而笑。公问之，子家以告。及食大夫鳖，召子公而弗与。子公怒，染指于鼎，尝之而出。”《林》词全述其事。拂裳，依汲古，古人衣袖宽博，言染指之时，须拂裳也。宋、元本作弗尝。于、子公，依宋、元本。汲古误打、误公子，馋作谗。	meng zhi cui
蒙之升：天福所丰，兆如飞龙。成子得志，六三以兴。伏乾，故曰天福、曰丰。震为飞、为龙，坤坼为兆，故曰兆如飞龙。伏艮为成，震子，故曰成子，震为兴，巽为志，故曰得志。坤数二，伏乾数六，故曰六二。翟云升云：六二谓十二世也。愚按《庄子·胠箧篇》田成子“十二世有齐国。”《释文》云：自敬仲奔齐至庄子九世，知齐政；自太公和至威王，三世而有齐国，共十二世，故曰六二以兴。以，从元本，汲古及常本多作已。二，宋本作三，非。从汲古。按：《升》坤数二，伏乾数六，故曰六二。言田成子十二世有齐国，故曰六二以兴。此象甚费解。焦氏构思之深邃，尚氏观象之睿智，由此可见一斑。	meng zhi sheng
蒙之困：氓伯以婚，抱布自媒。弃礼急情，卒罹悔忧。《诗·氓》之篇：“氓之蚩蚩，抱布贸丝。匪来贸丝，来即我谋。”布，币也。贸，即易也。伏震为伯，巽为丝、为布。巽为商贾，故抱布易丝。伏艮为抱，坎为合、为媒、为忧。易丝，宋本、汲古作以婚。依元本。罹，依宋本。元本作离。义同。	meng zhi kun
蒙之震：夏姬亲附，心听悦喜。利以搏取，无言不许。通《噬嗑》。离为夏，震为姬，兑悦，故亲附，故悦喜。坎为心、为听。巽为利，艮为搏取，震为言。姬，汲古作姒，依宋、元。宋、元本作震辞。按《左传》：巫臣尝止子反取夏姬，后竟自取。《林》似指此事。	meng zhi zhen
蒙之艮：攫飯把肉。以就口食。所往必得。無有虛乏。通《蒙》。震南艮山，故曰南山。本卦离为夏，故曰昊天。《尔雅·释天》：“夏为昊天。”注，言“气皓旰”也。坎为刺，坤为政、为身。坎为忧闵、为悲、为疾、为憎、为仇。坤为辜，坤虚，故无。艮为背，下坎，故曰背憎。《诗·小雅》：“节彼南山，不吊昊天。”为刺讥厉王之诗。《林》辞全用其意。昊，从宋、元本。汲古误旻。元本作艮《林》，象亦合。	meng zhi gen
蒙之井：三人为旅，俱归北海。入门上堂，拜谒王母。劳赐我酒，欢乐无强。通《屯》。震为人，后天数三。震为商旅，故曰三人为旅。坤为海水，位北，故曰北海。震为归，故归北海。艮为门堂，震为入、为上。艮为拜，震为谒、为王，坤母，故曰王母。坎为劳、为酒，坤为我，象全用旁通。宋、元本作《井》林，旁通《噬嗑》，于象不尽合。汲古少“欢乐无疆”四字，不协。	meng zhi jing
蒙之革：愆淫旱疾，伤害稼穑。丧制病来，农人无食。愆者不及，淫者过也。艮为火，坎为疾，故曰旱疾。震为稼穑，艮火，故伤害禾稼。震为人、为农、为食，稼伤故无食。《震》初至四，与《无妄》初至四同。京房以《无妄》为大旱卦，自虞翻莫明其义，由艮火之象失传也。愆，汲古作阳。疾作病，制作刈，兹从宋、元本。《林》词讹误若此者，直无如何。又宋、元本作《革》林，象亦合。	meng zhi ge
蒙之鼎：攫饭把肉，以就口食。所往必得，无有虚乏。坎为饮、为肉，艮手为攫、为把。互震为口、为食、为往。坎为得，故无有虚乏。所，元刊作万。依宋本、汲古。	meng zhi ding
蒙之渐：鸟飞无翼，兔走折足。虽欲会同，未得所欲。离为鸟、为飞，震为翼，震伏，巽寡发，故无翼。震为兔、为走、为足，震伏坎折，故曰折足。所欲，汲古作已惑。依宋、元本。	meng zhi jian
蒙之归妺：体重飞难，不得逾关，不离室垣。此用《蒙》象。坤为身、为重，故曰体重。震为飞，坎陷，故难飞。艮为关，坤闭，故未能逾关。震为逾，为行，坎为忧愁、为宫室，坎陷故不离。宋、元本无第三句，汲古有。有是。未能，依元本。宋本、汲古作不得。	meng zhi gui mei
蒙之丰：四雄并处，人民愁苦。拥兵西东，不得安所。震为雄，卦数四，故曰四雄。互大坎为人民，坎忧，故愁苦。兑为斧、为兵，坎聚，故曰拥兵。震东兑西，震动坎险，故不安。西东，汲古作东西。依宋、元本。	meng zhi feng
蒙之旅：译重关牢，求解己忧。心感乃成，与喜俱居。通《节》。中爻正反震，故曰译重。坎为牢，震为开、为解。艮为求，坎为忧、为心。辞皆费解，必有讹字。感，宋、元本作惑。译重，元本作重驿。非。译重与关牢对文。牢，固也。依汲古。	meng zhi lv
蒙之巽：患解忧除，王母相于。与喜俱来，使我安居。通《震》为乐，故无忧患。震为王，巽为母。相于者，相依也，义已见前萃卦。震为喜，艮为安居，皆用旁通。于，从宋、元本，汲古作予。王，元本作皇，义同。	meng zhi xun
蒙之兑：冬生不华，老女无家。霜冷蓬室，更为枯株。伏坎为冬，震为生，兑为华。冬，故不华。《大过》以兑为老妇，艮为家，艮伏，故老女无家。坎为霜、为冷。艮为室，震为蓬，故曰蓬室。巽为木，互离，故曰枯株。更，依元刊，汲古作竞。按：兑为华，伏坎为冬，震为生，震伏，故曰冬生不花。兑为老女，艮为家，艮伏，故老女无家。《大过》以兑为老妇。此象东汉失传。	meng zhi dui
蒙之涣：震栗恐惧，多所畏恶。行道留难，不可以步。坎为恐惧、为畏恶，震为道、为行，坎陷，故留难，故不可步。步，汲古作涉。从宋、元本。	meng zhi huan
蒙之节：三人共妻，莫适为雌。子无名氏，公不可知。《节》长中少三男俱备，只兑为女象，故曰三夫共妻。适，主也。莫适为雌，言兑女无所适从也。震为子，艮为名，坎隐，故无名氏。震为父，翁者父也。坎隐，又二至五正反皆震，故曰不知。此《林》为愚求索《林》词，知其用象之始，故志其艰于此。翁，宋、元本作公，义同。	meng zhi jie
蒙之中孚：早凋被霜，花叶不长。非时为灾，家受其殃。震为花叶，兑为霜，巽为陨落，故曰凋、曰不长。艮为时、为家，兑折巽落，故为灾殃。灾，依宋本。元本作落。早，元本作草。依宋本、汲古。按：释象简捷明快。	meng zhi zhong fu
蒙之小过：雉兔之东，狼虎所从。贪叨凶恶，不可止息。艮为鸟、为雉，震为兔、为东、为之。之，往也。艮为狼虎，震为从，兑为食，震亦为食，故曰贪饕。兑毁为凶恶，艮为止息，坎险，故不可止息。饕，依汲古。宋、元刊作叨。按：《小过》兑、震皆为口、皆为食。《小过》正反兑震相背而重叠，故曰贪饕。	meng zhi xiao guo
蒙之既济：马惊破车，主堕深沟。身死魂去，离其室庐。此用《蒙》象。震为马、为车、为惊，坎破，故马惊破车。震为主，坎为陷，故曰主堕。坎为沟，在下，故曰深沟。坤为身，为死，故曰身死。震为神、为魂、为去，艮为室庐。主，依宋、元本。汲古作王。按：反复玩味，获益匪浅。	meng zhi ji ji
蒙之未济：山林麓薮，非人所往。鸟兽无礼，使我心苦。此用《蒙》象。艮为山，震为林麓，故曰山林麓薮。震为人，坎险，故人不可处。艮为鸟、为兽，坤为礼，坎隐伏，故无礼。坎为心，为劳苦。非人所处，从元本。汲古作兆人所往。兆，因与非形近，讹。--------------------(1)《左传·昭公十九年》，误写为“二十九”。焦氏易林注卷二需之第五	meng zhi wei ji
需之需：久旱三年，草木不生。粢盛空之，无以供灵。通《晋》。离火、艮火，故曰久旱。离数三，坤为年，故曰三年。震为生、为草木，震覆，故不生。震为粢、为簠簋，故为盛。坤虚，故空乏。按：全用伏象。《晋》离火、艮火，故曰旱。离数三，坤为年，故曰久旱三年。震为生，为草木禾稼，震覆，故不生。	xu zhi xu
需之乾：火灭复息，君明其德。仁人可遇，身受利福。此用乾象。中爻离火，上临坎水，故火灭。然《革·彖》曰：水火相息。故曰火灭复息。乾为君、为德、为仁人。离为明，伏坤为身。福，汲古作禄，依宋、元本。	xu zhi gan
需之坤：温山松柏，常茂不落。鸾凰以庇，得其欢乐。此仍用需象。乾为山，离为火，故曰温山。坎为木、为坚，故曰松柏，故曰不落。离为文章，故曰鸾凤。互兑为悦，故欢乐。	xu zhi kun
需之屯：西诛不服，恃强负力。倍道趋敌，师徒败覆。坎位西，坤杀，故曰西诛。艮为负、为坚，故曰恃强负力。艮为道，震为大涂，故曰倍道。震为趋，正反艮震，故曰敌。坤为师徒、为丧，故败覆。丁晏云：《史记》：项梁西击，秦屡败之，有骄色，后败死定陶。《林》辞似用其事。西，汲古作四。服作复，均非。从宋、元本。坎西之证。	xu zhi tun
需之蒙：三涂五岳，阳城太室。神明所伏，独无兵革。丁云《左传·昭公四年》：“四岳、三涂、阳城、太室……九州之险。”注：“皆山名。”正反艮，故山多。震为神明，坎为伏，艮为兵刃、为肤革，坤虚故无。所伏，从宋、元本。汲古作之保。	xu zhi meng
需之讼：二牛生狗，以戌为母。荆夷上侵，姬伯出走。详坤之震。三牛，从汲古本，宋、元本作二牛。离牛坤牛，坤数二，故曰二牛。象亦合。	xu zhi song
需之师：凫游江海，役行千里。以为死亡，复见空素。长主凶忧。震为凫，为游行。坤为江海、为没、为千里、为死亡。二上体《复》震为桑，坤虚，故曰复见空桑。震为生、为乐，坤为乡。《吕氏春秋》：“伊尹生空桑。”没、桑、长生乐乡，均依汲古，宋、元本作“役”、作“素”、作“长主凶忧”。	xu zhi shi
需之比：太乙驾骝，从天上来。徵君叔季，封为鲁侯。无有凶忧。坤乙艮星，故曰太乙。坤为马，五居坤上，故曰驾骝。艮为天、为求、为叔季。伏兑为征召、为鲁，坎为合、为封。坤为凶，坎为忧，坤虚，故无。来，依宋本、汲古。召，宋本、汲古讹君。依元本。按：《比》棫下坤，坤纳乙，互艮为星，故曰太乙。艮为少男，故曰季；艮为叔，故曰叔季。	xu zhi bi
需之小畜：紝绩独居，寡处无夫。阴阳失忘，为人仆使。巽为纴绩、为独、为寡。震为夫，震伏，故无夫。伏坎为志，坤为失，艮为仆使。志，从汲古，宋、元本作忘。居，从元本。汲古作处。纴绩，汲古作任宿。依宋、元本。	xu zhi xiao xu
需之履：兵征大宛，北出玉门。与胡寇战，平城道西。七日绝粮，身几不全。通《谦》。与《屯》同象。解见《屯》林。	xu zhi lv
需之泰：楚灵暴虐，罢极民力。祸起乾溪，弃疾作毒。扶仗奔逃，身死亥室。震为木、为楚，楚，丛木也；为神、为灵、为暴。坤为害、为虐。坤役万物，故罢极。坤为民、为祸，兑为溪，下乾，故曰乾溪。坤为疾、为毒。弃疾，灵王弟。艮为扶、为伏。扶伏，匍匐也，言匍匐而逃也。震为奔逃，坤死，坤后天位申，消息卦居亥，故死申亥。伏艮为室。极，从宋、元本。汲古作及，非。伏，从元本。宋本、汲古作仗。非。死申亥室，宋本、汲古作“身死仄室”，非。依元本。申亥者，楚臣。《左传·昭公十三年》：楚灵王暴虐，师溃于乾溪，王遂缢于芋尹申亥氏。申亥，芋尹无宇之子也。妄者臆改申为身耳。按：坤后天位申，消息卦坤居亥，坤为死，故曰“死申亥室”。卦象又与楚臣申亥合，妙乎哉！	xu zhi tai
需之否：雌单独居，归其本巢。毛羽憔悴，志如死灰。坤为雌、为寡，艮为居、为巢。伏震为归，故曰归其本巢。巽为寡发，故毛羽憔悴。坤为死、为志。“灰”盖艮象。	xu zhi pi
需之同人：两矛相刺，勇力钧敌。交绥结和，不破不缺。兑为斧、为矛，下离两兑相对，故曰两矛相刺。乾健，故曰勇。伏坎为和，巽为退。交绥，退军名。见《左传·文公十二年》，交绥注。坎为破、为缺，坎伏，故否。汲古绥讹援。依宋、元本。	xu zhi tong ren
需之大有：乘船渡济，载水逢火。赖幸免祸，蒙我生全。通《比》。坤虚为船。坎为水，坤为载，故曰载水。互艮为火，故曰逢火。坤为祸，乾为幸。坤为我，乾为生。幸，从宋本。汲古作“行”。按：《比》棫坤为水、为大川，坤虚为船，故曰乘船济渡。坎水在上，坤舆为载，又遇艮火，故曰载水逢火。	xu zhi da you
需之谦：丧宠溢尤，政倾家覆。我宗失国，秦灭周室。艮为宠，坤为丧、为尤、为政。艮为家，坎陷，故倾覆。震为宗，坤为我、为国、为失。坎位西，故曰秦。震为周，艮室坤丧，故灭。益，宋、元本作溢。依汲古。按：无独有偶，金灭北宋、元灭南宋，三帝被俘遇害，皆值谦卦。	xu zhi qian
需之豫：冬无藏冰，春阳不通。阴流为贼，国被其殃。坎为冬、为冰，坤为藏，在下，故不藏。震为春阳，坎陷，故不通。坤为阴，坎为贼。坤为国、为殃。阳，从宋本。汲古作江。非。	xu zhi yu
需之随：田鼠野鸡，意常欲逃。拘制笼槛，不得动摇。艮为鼠，巽为鸡，艮为田野，故曰田鼠野鸡。震为逃，艮为笼槛、为拘，故不得动摇。常，从宋本。汲古及俗本皆误当。	xu zhi sui
需之蛊：佩玉蕊兮，无所系之。旨酒一盛，莫与笑语。孤寡独特，常愁忧苦。互震为玉、为华、为蕊，艮为佩。巽为系，兑决，故无系。互大坎为酒，震为盛，坎数一，故曰一盛。震为笑语，巽寡，故无与。艮阳在上，故孤。巽寡，震阳在下为独。兑为特，大坎为忧愁。凡六子，《易林》皆有鳏寡孤独象。蕊，从宋本。汲古作藻。非。《左传·哀公十三年》：“佩玉蕊兮，余无所系之。旨酒一盛兮，余与褐之父睨之。”《林》所本也。	xu zhi gu
需之临：没游源口，求鲛为宝。家危自惧，复出生道。兑为源、为口。坤为水，震为游，故曰没游源口。坤为鱼、为鲛。震为玉、为宝。伏艮为求，故曰求鲛为宝。《述异记》：鲛人居水中，如鱼，不废机织，眼泣成珠，故曰求鲛为宝。艮为家，艮覆，故家危。二至上体《复》，震为出、为生、为道，故曰复出生道。宝，从宋本。汲古作室。非。宝与道韵。按：《临》二至上体《复》，《复》贞震为木、为生、为出、为道、为行，故曰木道乃行。故《易·益·彖》曰“木道乃行”，指震也。《临》二至上五连互为《复》，故曰“复出生道”。	xu zhi lin
需之观：河水孔穴，坏败我室。水深无岸，鱼鳖倾侧。坤为河水，艮为孔穴。巽为败坏，艮为室，坤为我。重坤，故曰水深。艮为岸，巽敝，故无岸。艮为鳖，坤为鱼，巽漏，故倾倒。	xu zhi guan
需之噬嗑：教羊牧兔，使鱼捕鼠。任非其人，费日无功。伏兑为羊，巽为鱼，震为兔，艮为鼠。巽为命，故曰教、曰使。艮手为牧、为捕。震为人，上离为日，坎失，故失任，故无功。捕鼠，从宋本。元本作相捕，非。人，古音仍，与功韵。语本《淮南子·主术训》。	xu zhi ke shi
需之贲：升户入室，就温燠食。冰冻北陆，不能相贼。艮为户、为室，震为升，伏巽为入，故曰升户入室。离火为温。震为缶，在离上，有若燠食。坎为食也。坎为冰、为冻、为北陆、为贼。震乐，故不贼。燠，从宋、元本。汲古等本作暖。非。冰，依宋本。元本作水。	xu zhi ben
需之剥：孤竹之墟，老妇无夫。伤于蒺藜，不见少妻。东郭堂姜，武氏破亡。坤为寡，坤虚，故为竹。坤为墟，故曰孤竹之墟。伏兑为老妇，震为夫。震覆，坤丧，故曰亡夫。三四句用遇卦需象。坎为蒺藜，兑为少妻，坎伏，故不见。艮为城郭，震为武，震覆，故武氏破亡。武子者崔杼，娶东郭偃之姊，棠公之妻。棠公死，武子吊，见棠姜而美之，遂娶之。事见《左传·襄公二十五年》。老，依宋、元本。汲古作失。《大过》以兑为老妇，故《易林》本之。遇兑即言老妇。此于经义所关至巨。后人不知老妇指兑，于是说《大过》而误，《易林》老妇亦不知所谓。	xu zhi bo
需之复：凶祸灾殃，日益明彰。福不可厘，三郤夷伤。坤为凶忧灾殃，震为明彰。坤祸，故无福。厘，子也。《诗·大雅》“厘尔女士”是也。震数三，三郤：郤锜、郤、郤至。伏巽为隙，坤丧故夷。忧，汲古作祸，晋杀三郤，在“成公十七年”。	xu zhi fu
需之无妄：载璧秉圭，请命于河。周公作誓，冲人瘳愈。震为璧、为圭、为载，艮手为秉，故曰载璧秉圭。巽为命，震为请，上乾为河，故请命于河。震为周、为作、为誓、为冲人、为乐，故瘳癒。《史记·鲁世家》：成王病，周公为自揃其蚤沈之河，成王病果愈。冲人，成王也。作誓，从宋、元本，汲古作克敏。按《金滕》作“植璧秉圭”，后有此《林》，亦作植璧。然各本皆作载，故依之。	xu zhi wu wang
需之大畜：鸟升鹊举，照临东海。龙降庭坚，为陶叔后。封圻英六，履禄绥厚。艮为鸟鹊，震为飞举，乾为海，纳甲，故曰东海。震多毛，，多毛犬也。艮为庭、为坚，艮为火、为陶，故曰陶叔。震为后、为英，乾数六，艮为封圻，故曰封圻英六。庭坚皋陶字，言皋陶之后，封在英、六二国也。见《史记·陈涉世家》。又《左传·文公五年》：楚人“灭六”，“灭蓼”。臧文仲曰：“皋陶庭坚，不祀忽诸。”又《楚世家》：成王二十六年灭英，张守节疑英即蓼，非。据杞世家，英亦皋陶后。封圻，从宋、元本，汲古作圭析，非。六，汲古等本皆作雄，惟宋、元本作六。飞，依汲古，宋、元皆作升。	xu zhi da xu
需之颐：危坐至暮，请求不得。膏泽不降，政戾民忒。艮为坐，坤暮。艮为请求，坤虚，故不得。上伏兑为膏泽，艮止，故不降。坤为政、为民，坤凶，故曰戾、曰忒。忒，汲古作惑，依宋、元本。	xu zhi yi
需之大过：宜昌娶妇，东家歌舞。宴乐有序，长乐嘉喜。通《颐》。巽为妇，震为娶、为东、为歌舞，艮为家，故曰东家歌舞。巽为绪，震为嘉乐。安，宋、元本作乐，依汲古。	xu zhi da guo
需之坎：凿井求玉，非卞氏宝。名困身辱，劳无所得。艮手为凿、为求，坎为井。震为玉、为宝，艮为身名，坎为困辱。楚卞和玉最良，然求之于井，非其地。坎为劳、为失，故无得。	xu zhi kan
需之离：鹄思其雄，欲随凤东。顺理羽翼，出次须日。中留北邑，复反其室。通《坎》。震为鹄、为东。离文为凤，震为羽翼。艮手为理，互巽，故曰顺理。震为出，艮为次，离为日，艮止，故须日。艮为邑，坎北，故曰北邑。艮止，故留。震为复，坎室。出次须日，中留北邑，从宋、元本。汲古作出次日中，须留北邑。非。因翼、日、室为韵，妄人盲改，韵不协矣。	xu zhi li
需之咸：早霜晚雪，伤害禾麦。损功弃力，饥无所食。乾为冰、为霜雪。巽为禾麦，兑为伤、为害、为损弃。乾为功，兑为食。伏坤为饥，故无所食。	xu zhi xian
需之恒：蝙螺生子，深目黑丑。虽饰相就，众人莫取。蝙，即蝙蝠。《尔雅注》：“齐人谓之蝙。”为虫，震为生、为子。伏大离，故曰深目。伏坤为黑、为丑、为文饰、为众。震为人，艮手为取，艮覆，故莫取。蝙，从元本。宋本作蝙，汲古及常本作蝠，皆非。	xu zhi heng
需之遁：去如飞鸿，避凶且东。遂得全脱，与福相逢。艮阳在上为飞，艮为鸟，故为鸿。巽伏，故曰避凶。伏震为东、为脱，乾为福。直，宋本作且，依元本。	xu zhi dun
需之大壮：婚姻合配，同枕共牢。以降休嘉，子孙封侯。此合对象言，震巽为婚姻、为合配。艮木为枕，震为盆、为牢。《史记平准书》：官与牢盆。乐彦云：牢乃盆名。《礼记·昏义》：“共牢而食。”注：“共牢者，共食一牲也。”此则以震盆为象。震为休嘉、为子。兑为孙，震为诸侯。	xu zhi da zhaung
需之晋：咸阳辰巳，长安戌亥。丘陵生止，非鱼鰌市。不可辞阻，终无悔咎。伏乾为阳，消息卦乾居辰巳。坤为安，消息卦居戌亥。互艮为丘陵、为止。坤为鱼鳅。言丘陵之地，非鱼市也。坎为阻。避，依汲古。宋、元本作辞。按：伏乾为阳，坤为阴，阴阳合为咸，消息卦乾居辰巳，故曰咸阳辰巳。消息卦坤居戌亥，坤为安贞，故曰长安戌亥。	xu zhi jin
需之明夷：螟?为贼，害我五谷。箪食空虚，家无所食。伏巽为螟。螟，食苗心虫。坎为贼，坤为害。互震为谷，坤数五，故曰五谷。震为簟笥，坤为空虚，故无所食。笥，依汲古。宋、元本作食。	xu zhi ming yi
需之家人：谋恩拜德，东归吾国。慷慨宴笑，欢乐有福。象多未详。只东归及宴笑欢乐，知用伏象。蒙，依汲古。宋、元本作谋。按：遇卦《需》乾为德，为福；乾下坤为国、为我；伏震为恩、为东、为归、为欢乐；需之兑为口，坎为食。对象《解》椙之出险而东归，故弹冠相庆，欢宴以笑。	xu zhi jia ren
需之睽：斋具赎狸，不听我辞。系于虎须，牵不得来。伏《蹇》。艮为赍，离为贝，艮为狸。震为辞，震覆，故不听。坎为听也。艮为虎、为须、为牵。艮止，故不来。	xu zhi kui
需之蹇：比目附翼，欢乐相得。行止集周，终不离忒。伏重离，故曰比目。兑悦为欢乐，艮为止。集周，依宋、元本。《诗》“集于道周”是也，汲古作同。	xu zhi jian
需之解：一指食肉，口无所得。染其鼎鼐，舌馋于腹。坎为肉，数一，故曰一指食肉。一，或为以之讹字，不敢定也。震为口，在外，故无得。震为鼎鼐，故染指于鼎鼐也。离为腹。此仍用子公染指于鼎事，详蒙之萃。一，应作以。	xu zhi jie
需之损：曳纶江海，钓挂鲂鲤。王孙得利，以享仲友。通《咸》。巽为纶，艮手为曳，坤为江湖，故曰曳纶江湖。艮为钓、为挂，坤为鱼，震为王，艮为孙，故曰王孙。巽为利，兑为友，伏大坎为仲。江湖，从元本。宋本作江海，汲古作汀洲。王孙利得，汲古作公孙得利。依宋、元本。	xu zhi sun
需之益：商纣牧野，颠败所在。赋敛重数，黎元愁苦。坤为恶，故曰商纣。坤为野、为养、为牧，故曰牧野。坤丧，故颠败。坤为藏，故为赋敛。坤为重，故曰重数。坤为民、为黑。又艮黔震苍，故曰黎元。伏大坎为愁苦。	xu zhi yi
需之夬：北辰紫宫，衣冠立中。含和建德，常受天福。通《剥》。艮为重，坤北，故曰北辰。艮为宫、为冠，乾为衣，兑为和，乾为天、为福。立中，依宋本、毛本。元本作中立。	kun zhi guan
需之姤：轻战尚勇，不知兵权。为敌所制，从师北奔。通《复》。震为勇、为战。坤为兵，巽为权。坤迷，故不知兵权。震为征、为奔，坤为师、为北，故曰从师北奔。从，依宋、元本，汲古作征。	xu zhi gou
需之萃：大口宣舌，神使仲言。黄龙景星，出应德门。与福上天，天下安昌。兑为口、为唇，巽白为宣。伏震为神、为伸，兑为言。伏震为黄、为龙。艮为星、为明，故曰景星。艮为门堂。唇，从宋、元本，汲古作舌。伸，宋、元本作仲，依汲古。兴、堂，从汲古，宋、元本作与、作天，非。	xu zhi cui
需之升：凶子祸孙，把剑向门。凶讼欢嚣，惊骇我家。坤为凶祸，震为子孙。伏艮为匕、为剑。坤为门户，震出，故曰出门。初至四正反两兑口相背，故曰凶讼欢嚣。震为惊骇，坤为我，艮为家，艮反，故惊骇我家。仗，依元本，宋、毛作把。	xu zhi sheng
需之困：祝伯善言，能事鬼神。辞祈万岁，使君延年。三至上正反兑口，故善言。《易》所谓“尚口”也，故曰祝伯。祝史以口舌为用。伏震为伯，坎为鬼。伏震为神、为辞、为岁年、为万、为君。辞，犹拜表、拜书。辞祈，从宋、元本，汲古本、局本作拜辞，非。按：兑为口、为言。震为长男、为伯、为神、为福。坎为鬼，兑为巫，故为祝，以口舌为用，故曰祝伯善言，能事鬼神。	xu zhi kun
需之井：圭璧琮璋，执贽见王。百里甯戚，应聘齐秦。伏震为玉、为王。伏艮为手、为执。震为百里，坎为忧戚。巽为齐，兑为秦。百里奚用于秦穆，宁戚以饭牛歌于齐桓也。	xu zhi jing
需之革：昧旦乘车，履危蹈沟。亡失裙襦，摧折两轴。通《蒙》。震为昧旦、为乘、为车、为履、为蹈。坎险为沟渎，震上坎下，故履危蹈沟。坤为亡失，震为裙襦。坎折坤，坤数二，故曰两轴。坤为轴也。震为襦证。	xu zhi ge
需之鼎：胶著木连，不出牛栏。斯飨羔羊，家室相安。通《屯》。坎为胶，震、艮、坎皆为木，故曰木连。又《屯》初至五正反两震相合，亦有木连象。震为出，坤为牛，艮栏，艮止，故不出。本卦兑为羔羊、为食，故曰飨。艮为家室，为安。木连，从宋本。汲古及常本皆讹未通，将卦象妙用全失。	xu zhi ding
需之震：卷领遁世，仁德不舍。三圣攸同，周家茂兴。艮为领，坎伏，故曰卷领、曰遁世。震为仁德，艮止，故不舍，舍，发也。坎为圣，震数三，故曰三圣。艮为国，震为周、为兴，故曰周国茂兴。领，依宋、元本，汲古作舌。国，依元本、宋本、汲古作家。	xu zhi zhen
需之艮：黍稷苗稻，垂秀方造。中旱不雨，伤风枯槁。互震为禾苗、为秀、为造。造，作也。坎为中、为雨，艮火，故旱、故不雨。伏巽为风，离为枯槁。苗稻，从宋本。汲古作禾稼，韵不协，非。	xu zhi gen
需之渐：冠带南游，与福喜逢。期于嘉贞，拜为公卿。艮冠、巽带、离南，伏震为福喜、为嘉。贞者，卜问。《周礼》“天府季冬，陈玉以贞来岁之美恶”是也。艮手为拜，艮为官，故为公卿。贞，汲古作征，依宋本。	xu zhi jian
需之归妹：一巢九子，同公共母。柔顺利贞，出入不殆，福禄所在。离为巢，坎数一，故曰一巢。震为子，数九，故曰九子。震为公，伏巽为母，故曰同公共母。震出巽入，震为勇往，故不殆。震又为福禄也。	xu zhi gui mei
需之丰：韩氏长女，嫁于东海。宜家富主，柔顺以居。利得过倍。《说文》：“韩，干也。”故震为韩、为长。兑为女，故曰长女。震为嫁、为东。兑为海，震为主，伏艮为家。巽为顺、为利。二四正反巽，故曰倍。三四两句从宋、元本，汲古作“多貌美好，宜家福寿。”过，汲古作十，亦依宋、元本。	xu zhi feng
需之旅：因祸受福，喜盈我室，所愿必得。通《节》。坎为祸，震为福喜，艮为室。汲古多“先人后己”四字，在第三句。此从宋本。	xu zhi lv
需之巽：晋平有疾，迎医秦国。病乃大患，分为两竖。逃匿膏盲，和不能愈。通《震》为晋，坎平、坎疾，故曰晋平有疾。医醷同字酒也，坎为酒，故借用以与象合。坎西，故曰秦。艮为国也。坎为病、为隐伏，故曰病乃大秘。互艮为僮仆，故曰竖，正反艮，故曰两竖。坎为心、为膏肓。成公十年杜注，肓，鬲也。心下曰膏。坎又为逃匿、为和，坎疾，故不愈。《左传·成公十年》：“晋景公疾，求医于秦，秦使医缓为之。未至，公梦疾为二竖子，曰：‘彼良医也，惧伤我，焉逃之？其一曰：‘居肓之上，膏之下，若我何！医至，曰：‘疾不可为也；在肓之上，膏之下，攻之不可，达之不及。”逃匿肓上，伏于膏下，宋、元本作逃匿膏肓。虽简捷，似不如汲古文势足且韵协，故从汲古。	xu zhi xun
需之兑：杜飞门启，患忧大解。修福行善，不为身祸。牡，门牡也。兑牡在艮，艮伏不见，故曰飞。艮为门，震为启，故曰牡飞门启。艮中爻坎为忧患，震为解、为福，艮为身，坎为祸，震乐，故不为身祸。《汉书·五行志》：“成帝元延元年，长安章城门门牡自亡。”或谓此事为焦氏所不及见。岂知京房死于元帝时，真不及见此事者，而房有“厥妖门牡自亡”之占，可见此事古已有之，不始于成帝时。牡，依汲古。宋、元本皆作杜。非。	xu zhi dui
需之涣：追亡逐北，至止而得。稚叔相呼，反其室庐。互震为追逐，艮止，故至山而得。艮为叔，中爻正反震，故曰相呼。震为反，艮为室庐。山，汲古作止，非。又汲古二三句倒置，亦非。依宋、元本。	xu zhi huan
需之节：鸟鸣既端，一呼三颠。动摇东西，危栗不安。疾病无患。震为苇、为葭、为鸣，艮鸟在上，故曰葭端。坎数一，震数三，震为呼、为颠、为动摇。震东兑西。坎为慄、为疾病、为患，震乐故无。葭，宋、元本作廐，汲古作既。依局本。	xu zhi jie
需之中孚：龙化为虎，泰山之阳。众多从者，莫敢救藏。震为龙，艮为虎，震反为艮，故龙化为虎。艮山震东，故曰泰山。艮纳丙，丙南，故曰山阳。震为从，正覆震，故曰众。坎为藏，坎伏，故莫藏。敉，从元本。抚也，爱也。宋本、汲古作救，义浅。	xu zhi zhong fu
需之小过：焱风忽起，车驰揭揭。弃名追亡，失其和节，忧心惙惙。巽风，艮火炎上，故曰焱风。《尔雅》扶摇谓之焱。注：暴风从下上。又《月令》：焱风暴雨总至，注：回风为焱。中爻正反巽，故曰焱风。越，散也，坠也，阻越犹逾越也。《易林》用一字能含数象，此等虽《易》亦少也。震为越、为车、为驰。揭揭，驰貌。震为追，坎为思。坎为和、为失、为忧、为心。《诗·桧风》：“匪风发兮，匪车偈兮。顾瞻周道，中心怛兮。思周道也。”弃古追思者，言古周道灭绝，今追思之，正《诗》意也。或作弃名，则违《诗》意矣。焱，从宋、元本。汲古作矿区猋。猋，音标。焱，音艳。《说文》：“火华也。”阻越，各本皆讹忽起。古讹名，均依涣之乾宋本校。	xu zhi xiao guo
需之既济：游居石门，禄安身全。受福西邻，归饮玉泉。此用需象。乾为石、为门、为行，故曰游居石门。乾为福、为禄、为玉，坎为西邻。兑口，故曰饮。石门地名。《论语》：“子路宿于石门。”按：乾为山，故为石。	xu zhi ji ji
需之未济：登高上山，见王自言。申理我谗，得职蒙恩。震为登，艮为高、为山，震为王、为言、为申。坎离皆上下兑口相背，故曰谗。艮为官，故曰得职。多用半象。《易林》于《既济》《未济》通例也。按：《未济》兑半象众多，兑口相背，故曰谗。讼之第六	xu zhi wei ji
讼之讼：文巧俗弊，将反大质。僵死如麻，流血濡橹。皆知其母，不识其父，干戈乃止。通《明夷》。坤为文，坎为俗，巽为敝。震为反、为白，故曰大质。坤为死，震为麻，坎为血、为。坤水坎水，故流血漂。伪古文《尚书·武成篇》：“血流漂杵。”《孟子》同杵，焦作。坤为母，乾为父。明灭，故不知。离为干戈。，从宋、元本，汲古及常本皆作杵。俗，汲古讹信，依宋、元本。	song zhi song
讼之乾：文王四乳，仁爱笃厚。子畜十男，夭折无有。此用遇卦讼象。乾王，离文，故曰文王。艮为乳，初二与三四皆形艮，故曰四乳，又巽数四也。乾为仁爱，伏坤为厚，震为子、男，坤数十，故曰十男。坤为死，故曰夭。坎为折，震生，故夭折无有。又全用《讼》伏。	song zhi gan
讼之坤：日入望东，不见子家。长女无夫，左手搔头。此亦用遇卦讼象。离伏在下，故曰日入。《易》所谓“后入于地”也。离为望，伏震为车、为子，坎为室家。《讼》巽为长女。坎为夫，坎隐，故无。伏震为左，反艮为手、为搔，坎为头。亦用《讼》伏。车，依汲古。宋、元本作东。	song zhi kun
讼之屯：东上泰山，见尧自言。申理我冤，以解忧患。艮山震东，故曰泰山。震为帝、为言，故曰见尧自言。坎为冤、为忧患，震解。	song zhi tun
讼之蒙：奎轸温汤，过角宿房。宣时布和，无所不通。艮为星，先天居西北，对兑，兑居东南，故曰奎轸。奎，西北宿；轸，东南宿；而坤坎皆为水，故曰汤汤。角、房皆东方宿，震为东，故曰过角宿房。艮为时，坎为和、为通。震为轸，艮为角、房，尤切。汤汤，依汲古。宋、元本作温汤。按《天官书》：奎为沟渎，凡江河之事皆占之。又《星经》：天江近尾；轸，南方宿，故曰汤汤。按：《蒙》?艮为星、为奎，伏兑为轸，西北、东南山泽通气。轸居南方炎地，互坤、坎皆为水，故曰汤汤。艮为角、为房，角房东方宿，震为东、为行，故曰过角宿房。甚恰！	song zhi meng
讼之需：引船牵头，虽拘无忧。王母善祷，祸不成灾。通《晋》。艮为引、为牵、为髯、为头。坎为忧惧，坤安，故无忧。坤母乾王，故曰王母。坎上下皆兑口，故曰善祷。坎为祸灾，坤安，故不灾。髯，依汲古，宋、元本作船。头，依宋、元本，汲古作须。惧，依汲古，宋、元作拘。按：《需》坎为险，坎上下兑口半象，见险而乞求，故曰善祷。贴切之至！	song zhi xu
讼之师：凫得水没，喜笑自啄。毛羽悦泽，利以攻玉。公出不复，伯氏客宿。震为凫，坤水坎水，故曰没水。震为喜笑、为口、为啄。坤为自，故曰自啄。震为毛羽、为悦怿、为玉。伏巽为利，坎为破、为攻，故曰利以攻玉。震为公、为出、为复，坤死，故不复。震为伯、为客，坎为夜、为宿。怿，从元本。宋本、汲古作泽，非。伯，依宋本。汲古讹柏。丁晏《释文》不知其为讹字，以为柏氏即柏人。刘毓崧又以为柏谷。皆不知震为伯、为客故也。	song zhi shi
讼之比：水流趍下，欲至东海。求我所有，买鲂与鲤。坎坤皆水，故曰趋下。坤为海、纳乙，故曰东海。艮为求，坤为我、为鱼，故曰鲂鲤。元本多“足关路止”四字，依汲古。按：《比》坤为江海，坤纳乙，乙属东方，故曰东海。	song zhi bi
讼之小畜：獐鹿逐牧，安饱其居。反还次舍，无有疾故。通《豫》。艮为獐鹿，震为逐、为兔，在前，故曰獐鹿逐兔。艮为居，为安，坎为饱。艮为次舍，震为反，故反次舍。坎为疾，震乐，故无疾。坤为死、为故。有，汲古作乃、非。依宋、元本。	song zhi xiao xu
讼之履：树植藿豆，不得芸锄。王事靡盬，秋无所收。通《谦》。震为藿豆，艮手为树植，为耘锄。坎陷，故不得。震为王，坤为事，震为行，故曰靡盬。靡盬，无定也，见《诗·唐风》注。震为人，震伏，故无。兑为秋。人，依汲古，宋、元本作所。又，靡，元本作无。非。	song zhi lv
讼之泰：弱水之西，有西王母。生不知死，与天相保。坤水坤柔，故曰弱水。互兑为西，乾王坤母，故曰王母。震为生，乾为老，震乐，故不知老。乾为天，震为健，故曰与天相保。汲古多“行者危殆，利居善喜”二句，与上不协，依宋、元本。元本注云：柳宗元曰：“西海之山有王母，神仙所居。其下有水，散涣无力，不能负芥。”按：坤为水、为太柔，故曰弱水。坤为太柔，见《皇极经世》。	song zhi tai
讼之否：数穷廓落，困于历室。卒登玉堂，与尧侑食。乾为阳九，居数之极，故曰数穷。乾为远，故廓落。艮为室、为时，故曰历室。艮止为困，乾为玉，艮为堂，乾行，故登玉堂。乾为帝，故曰尧。伏兑为食。幸，依汲古，宋、元作卒。	song zhi pi
讼之同人：子锄执麟，春秋作元。阴圣将终，尼父悲心。通《师》。震为鉏、为子，坤文为麟，坎为获，故曰子鉏执麟。震为春，坤为秋，坤为文，故曰春秋作经。乾为圣、为元，坤死，故曰终。乾为父、为山，故曰尼父。坎为心、为悲。按《左传·哀公十四年》：“叔孙氏之车。子鉏商获麟。”《公羊》《谷梁》皆以孔子感获麟而作《春秋》。《后汉·班固传》注引演孔图云，孔子母徵在梦感黑龙而生孔子，故曰元圣。《公羊》：孔子见麟反袂拭面涕沽袍，言孔子知将死而悲也。经，依汲古，宋、元本作春秋、作元圣将终，殊费解。又按，车子鉏商，杜注以车子连文，《疏》引《家语》、服虔语以证其误。今按《易林》以子鉏连文，益足证杜注之非。惟王肃、服虔皆以子为姓，鉏商为名。今《易林》以子鉏连文似以子鉏为姓，商乃其名。服氏、王氏仍误也。又，元字，据演孔图疑为玄。今《汉书》为避清讳改。乃查元刊《易林》亦作元。是原作元，故从而不改。又按，此文下屡见，皆依汲古此《林》校正，音义皆协。	song zhi tong ren
讼之大有：尹氏伯奇，父子生离。无罪被辜，长舌所为。周尹吉甫，子伯奇，为后母所谗，被逐，故曰父子生离。《林》用其事。此用遇卦讼象。《讼》通《明夷》，互震为尹、为伯、为子。《讼》“天水违行”，故曰父子生离。《讼》上乾为善，故曰无罪。坎为刑，故曰被辜。兑为舌，《明夷》互震，似兑形而长，故曰长舌。	song zhi da you
讼之谦：播木折枝，与母别离。九皋难扣，绝不相知。坎为播、为折，震为木、为枝，坤为母。播，种也。言折枝种于他处，故此枝与母木分离。震纳庚，数九，艮为皋，故曰九皋。《诗》：“鹤鸣于九皋。”震为鹤，在山上，高远故难和。播木，宋、元本作蟠枚。和作扣。均依汲古。后此词屡见，皆依汲古此《林》校。	song zhi qian
讼之豫：弱鸡无距，与鹊格鬭。翅折目盲，为鸠所伤。旁通《小畜》。上巽为鸡，半离，故眵目。《说文》：“眵，目伤眦也。”震为足，巽下断，故无距。离为鹊、为鸠，两兑口相对，故格斗。震为羽，坎折，故翅折。震形目无上眦，故目盲。兑决，故为鸠所伤。汲古多“复归野庐，与母相扶”二句，与上义不属，兹从宋、元本。按：通《小畜》。三至五二兑口相对，兑决，故曰格斗。用半象尤切。	song zhi yu
讼之随：甲乙丙丁，俱归我庭。三丑六子，入门见母。震东方，故曰甲乙。艮纳丙，兑纳丁，艮为庭，震为归，故曰甲乙丙丁，俱归我庭。巽贞丑，震数三，故曰三丑。卦六子俱备，故曰六子。艮为门，巽为入、为母，兑见，故曰入门见母。以巽为母，可释《蛊》母象。按：《随》互艮纳丙，兑纳丁。而震不曰纳庚，而曰东方甲乙。千变万化，任君巧思！	song zhi sui
讼之蛊：桑叶螟蠹，衣弊如络。女工不成，丝布为玉。巽为桑、为螟蠹、为络。震为衣，巽为敝，言桑坏蚕饥，无所得丝，故衣敝如络。巽为女、为工，巽下断，故不成。巽为丝布，震为玉。言丝布贵如玉也。	song zhi gu
讼之临：开牢辟门，巡狩释冤。夏台羑里，汤文悦喜。伏艮为牢门，震为开、为巡狩、为释。艮为台、为里，乾大，故曰夏台。夏，大也。艮为道，故曰羑里。羑，道也。震为帝王，故曰汤文。震为乐，故悦喜。	song zhi lin
讼之观：钦明之德，坐前玉食。必保嘉美，长受安福。艮为光明、为坐，伏震为玉。兑为食，震为佳美，坤为安。美，汲古作善。	song zhi guan
讼之噬嗑：武夫司空，多口争讼。金火当户，民不安处，年饥无有。震为武夫，艮为官，故曰司。离虚，故曰司空。震为口，正反震，故曰多口、故曰争讼。艮为户、为金，离火，故曰金火当户。金火谓金星、火星也。《史记·天官书》：“月、五星顺入，轨道，……其逆入，若不轨道，以所犯命之，中坐，成形，皆群下从谋也，金、火尤甚。”故《后汉书·天文志》：孝和永元七年“二月癸酉，金、火俱在参。戊寅，金、火俱在东井。”特书其异。唐杨炯《浑天赋》：“金、火犯之而甚忧。”兹曰“当户”是金、火并见也。首二句似用《左传》宋华元使民筑城，民讴歌嘲笑华元故事。坎为民，坎险不安。震为年，离虚故饥。按此震为武人之证。《易》武人象，旧说皆误。	song zhi ke shi
讼之贲：紫阁九重，尊严在中。黄帝尧舜，履行至公。冠带垂衣，天下康宁。艮为阙，坎赤，故曰紫阙。震数九，上震覆，故曰九重。艮贵，故尊严。震为帝、为黄，故曰黄帝尧舜。震为覆、为行。艮为冠，伏巽为带。震为裳，艮为反震，故垂裳。震又为康宁也。裳，从元本。宋本、汲古作衣。阙，宋、元作阁。	song zhi ben
讼之剥：负牛上山，力劣行难。烈风雨雪，遮遏我前。中道复还，忧者自欢。艮为背、为负、为山。坤牛，故曰负牛上山。震为行，震覆，故行难。坤柔，故力劣。坤为风、为冰霜，故曰烈风雨雪。艮止为遮遏，坤为我，艮为道，反震为还、为复。依旅之睽校。宋、元本多忧者自欢四字，与上意不属。	song zhi bo
讼之复：褰兔缺唇，行难齿寒。口痛不言，为身生患。震为兔，伏巽下断，故曰蹇、曰缺唇。震为行，坤闭，故难行。震为齿，坤为冰霜，故寒。震为口、为言，坤害，故曰病。坤闭，故不言。坤为身、为患，震为生，故生患。病，依元本。宋本、汲古作痛。	song zhi fu
讼之无妄：合体比翼，嘉耦相得。与君同好，使我有福。艮为体，正反艮相对，故曰合体。震为翼，正反震相连，故曰比翼，故曰嘉耦。乾君震君，故同好。乾为福，故曰有福。嘉，从宋、元本。汲古作喜。非。	song zhi wu wang
讼之大畜：口啄卒卒，忧从中出。丧我宝贝，妻妾失位。兑为口、为啄，震为卒卒。《汉书·司马迁传》：“卒卒无须臾之间。”注：卒卒，促遽也。乾为惕、为忧，震为出、为宝，艮为贝。兑毁，故丧。《无妄》覆，故曰失位。首句从宋本。汲古作“愦愦不脱”。无妄，汲古作亡妾。宋、元本作妻妾。依下《升》林校。	song zhi da xu
讼之颐：两心不同，或从西东。明论终日，莫适相从。震起艮止，故两心不同。震东，伏兑为西，艮明，震论，艮终，伏乾为日，故明论终日。坤为我，震为从，下动上止，故莫适所从。以艮为光明，凡《易》光明象得解。我从，依汲古，宋、元本作相从。	song zhi yi
讼之大过：哑哑笑言，与善饮食。长乐行觞，千秋起舞，拜受大福。兑为笑言、为饮食，伏震为喜、为乐、为觞、为起舞。兑为正秋，乾为千，故曰千秋。伏艮为拜，乾为大福。喜，从汲古，宋、元本作善。	song zhi da guo
讼之坎：初忧后喜，与福为市。八佾列陈，饮御诸友。坎为忧，震为喜、为福。艮后天数八，震为佾。佾，乐舞八佾，横纵皆八。正反艮震，故用以为象。《易林》用象，其精妙不可思议如此。伏巽为市，震为列陈、为饮御。艮为友。嘉，依元本。宋本、汲古作诸。	song zhi kan
讼之离：西徙无家，破其新车。王孙失利，不如止居。中爻兑为西，艮为家，艮伏，故无家。离为新，伏震为车，兑折，故破。伏震为王，艮为孙，巽为利，兑折，故失利。艮止，艮居。车，从宋、元本。汲古作事，非。	song zhi li
讼之咸：凤凰在左，麒麟处右。仁圣相遇，伊吕集聚。时无殃咎，福为我母。通《损》。坤为凤凰、为麒麟。震左兑右，乾为仁圣。正反震，兑口，故曰伊吕。伊，吾语声；吕，双口，皆取象震兑。坤为积聚、为殃咎，艮为时，乾福坤母。	song zhi xian
讼之恒：区脱康居，慕仁入朝。湛露之欢，三爵毕恩，复归旧庐。对象《益》中空，故曰区脱。兑西，故曰康居。震为仁、为朝，巽为入，故曰慕仁入朝。互大坎为湛露，《湛露》，《小雅》诗篇名，劳使臣也。震为欢、为爵，数三，故曰三爵。震为归，艮为庐，坤为母，正反艮手，故曰相扶。故实详屯之鼎。宋、元本及汲古等本无末句，文势不足，依蒙之鼎补。不惟文足，与卦象尤觉神妙有味，且音协矣。	song zhi heng
讼之遁：疾贫望幸，使伯行贩。关牢择羊，多得大牂。《独断》云：天子所临曰幸，言或得赏赐而喜幸也。伏坤为贫，艮为望，乾为福、为君，故曰幸。巽为贾贩、为市井。艮为牢，伏震为开，兑为羊、为牂。牂，《说文》：“牡羊也。”乾为大，故曰大牂。汲古望幸下多“使伯行贩”四字，宋、元本无“贾贩市井”四字。而元本下注云，一云疾贫望幸，贾贩市井。幸、井为韵，较幸、贩协矣，故从之。多得大牂，汲古讹“喜得天祥”。	song zhi dun
讼之大壮：处高不伤，虽危不亡。握珠怀玉，还归其乡。伏巽为高，震乐，故不伤、不危亡。伏坤为亡也。震为珠，乾为玉，伏艮为握，震为归，坤为乡。	song zhi da zhaung
讼之晋：右手弃酒，左手牧牂。行逢礼御，饵得玉杯。艮为手，伏兑为右，坎为酒。离为左。，食器也。震为，二四震反，故曰收。坤为礼，艮为玉、为杯。收，从汲古。宋、元本作牧，似非。得，汲古作德。依宋、元本。	song zhi jin
讼之明夷：养虎牧狼，还自贼伤。大勇小捷，虽危不亡。坤为虎狼、为牧养，坤丧，故贼伤。坎为贼也。震为勇捷，乾大坤小，坎险故危。震乐坤安，故不亡。	song zhi ming yi
讼之家人：戴尧扶禹，松乔彭祖。西遇王母，道路夷易，无敢难者。通《解》。震为帝，故曰尧、禹。下两半艮，艮为戴、为扶、为坚木、为寿，故为松乔彭祖。坎为西，震为王，巽为母，故曰王母。赤松子、王子乔，皆仙人。彭祖名篯，寿八百岁。《穆天子传》：“穆王西巡，宴王母于瑶池之上。”艮为道路，坎为平，故曰夷易。夷者平也。艮皆用半象。巽母可解《易》。松，宋、元本作从。依汲古。过，汲古作遇。依宋、元本。	song zhi jia ren
讼之睽：秋冬探巢，不得鹊鶵。衘指北去，愧我少姬。兑为秋，坎为冬、为巢。半艮为手，故曰探巢。离为鹊，兑为雏，坎失，故不得。兑口为衔，艮为指，坎北，故曰北去。坎为愧，兑为少姬。愧，依宋本。汲古作惭。元本讹块。	song zhi kui
讼之蹇：两羝三牂，俱之代乡。留连多难，损其食粮。伏兑为羊，故曰羝、曰牂。羝、牂皆牡羊也。兑卦数二，艮数三，故曰两羝三牂。艮为乡，坎陷艮止，故流连。坎为难，震为食、为粮，震覆，故曰损。牂，从宋、元本。汲古作羊。我，宋、元本作代。依汲古。	song zhi jian
讼之解：南徙无庐，鸟破其巢。伐木思初，不利动摇。震为行、为南，艮为庐，艮覆，故曰南徙无庐。离为鸟，坎为巢，坎破，故鸟破其巢。震为木、为伐，坎为思，故曰伐木思初。《诗》：“伐木丁丁，鸟鸣嘤嘤。”言鸟尚知求友也。震为动摇，坎险，故不利。鸟从宋本，元本汲古作乌。以伐木诗证之作鸟是。初，依宋、元。汲古作切。	song zhi jie
讼之损：争讼不已，更相击剑。张季弱口，被发北走。二至上正反震，故争讼。正反艮，故相击。震为张，艮为季，坤柔兑口，故曰弱口。震为发，坤位北，故北走。坤北之证。击，从汲古，与上协。宋、元本作击剑，非。顾千里谓，剑当作，与下走协。岂知击与已协，走与口协。汲古可从。	song zhi sun
讼之益：延颈望酒，不入我口。初喜后否，得利无有。艮为颈、为望，兑为酒，又为口。坤我，口象覆，故不入我口。震为喜、为后，坤丧，故初喜后否。巽为利，坤亡，故利得无有。利得，依汲古。宋、元本皆作得利。	song zhi yi
讼之夬：被发倾走，寇逐我后。亡失刀兵，身全不伤。通《剥》。震为发，震反，故被发。被者，下垂也。震为走，震反，故倾走。艮阳在上，为刀兵，坤为亡失，故曰亡失刀兵。坤为身。艮为刀证，兵、伤韵。	song zhi kuai
讼之姤：麟凤所游，安乐无忧。君子抚民，世代千秋。通《复》。坤为文、为麟凤，震为游、为乐，坤为忧，震乐，故安乐无忧。乾为君子，坤为民、为世、为千秋。	song zhi gou
讼之萃：褰衣涉河，水深渍罢。赖幸舟子，济脱无他。坤为衣裳，艮手为褰。坤为水，故曰涉河。上兑，互大坎，下坤皆为水，故曰水深。坎劳，故疲。伏震为舟、为子、为济。渍，依宋本，汲古作请，非。罢同疲，唐韵正，疲音皮，皮音婆，凡经传罢倦之罢，罢休之罢，皆音婆。愚按《诗·召南》：“羔羊之皮，素丝五紽。”即协婆。此罢字，与他协，与《诗》正同。又按《左传·宣公二年》：“牛则有皮，犀兕尚多。”协与此同。	song zhi cui
讼之升：愦愦不悦，忧从中出。丧我金罂，无妄失位。坤迷，故曰愦愦。坤忧，故不悦。坤在外，故曰出。坤为丧、为我，伏艮为金，震为罂，故曰丧我金罂。伏《无妄》，故失位。悦，从宋、元本，汲古讹脱。丧，从宋本，元本作答。此与前《大畜》词同，而《大畜》首句宋、元本作“口啄卒卒”，于象较切，姑两存之。	song zhi sheng
讼之困：绊跳不远，心与言反。尼父望家，萏菡未华。巽为绳，伏震为跳，故曰绊跳。震反，故不远。坎为心，三上正覆兑相背，故曰心与言反。《易》所谓“有言不信”者。以此。伏震为父，艮为山，故曰尼父。互离为望，艮为家，故曰望家。兑为华、为萏菡，巽落，故不华。《易》“有言不信”得解。按：《困》三至上正覆兑相背则不和，兑为言，故曰心与言反。与《易》“有言不信”义同。	song zhi kun
讼之井：大壮肥?，惠我诸舅。内外和睦，不忧饥渴。通《噬嗑》。离为牛、为牡、为牸。震为父、为舅，正反震，故曰诸舅。坎为和，内互大坎，外坎，故曰内外和穆。离为饥渴，坎为忧，震乐，故不忧。《诗·伐木篇》：“既有肥牡，以速诸舅。”《林》所本也。牡，各本皆作壮，惟元本旧注云，壮当作牡。按《伐木》诗“既有肥牡”，元本注是也，故从之。牸，音字，牝牛也。其见于史汉者亦作牝马。宋本讹为。	song zhi jing
讼之革：黄帝建元，文德在身。禄若阳春，封为鲁君。通《蒙》。震为黄、为帝、为建，元者，首也。言黄帝始作甲子也。乾为首。坤为文、为身、为禄。震为阳春、为君。兑为鲁，故曰鲁君。按：震为黄、为帝，故曰黄帝。坎为大首，震为建，故曰建元。《蒙》棧初至五坎、坤连，皆在正北，冬至夜半甲子，正北子之中，黄帝始作甲子。	song zhi ge
讼之鼎：虎聚摩牙，人待豚猪。往必伤亡，宜利止居。通《屯》。正反艮，艮虎，故曰虎聚。艮为磨，兑为牙，正反兑，故磨牙。坎为豚猪，艮止，故曰待。震为行，坎灾在上，故往必伤。艮为居止。利，从宋、元本，汲古作待，非。按本卦巽亦为猪，乾亦为虎。但不如用旁通，字字有著。	song zhi ding
讼之震：天地配享，六位光明。阴阳顺序，以成和平。震为口、为食，上下震，故曰天地配享。艮为位、为光明，坎数六，故曰六位光明。阳遇阴则通，故曰顺序。坎为和平。六，依蒙之小畜校。各本皆作立，非。艮为光明可释《易》。	meng zhi xiao xu
讼之艮：猿坠高木，不踒手足。保我金玉，还归其室。艮为猿，在震上，故曰猿坠高木。艮为手，震为足，坎为折、为踒，震行，故不踒。艮为金、为保。震为玉、为反，艮为室。坠，汲古作堕。艮金可释《易》。按：三至上正反震艮，交错互用。震上爻居五，艮为猿，卧于震上，故曰猿坠高木。震行，故不踒手足。艮为手，震为足。	song zhi gen
讼之渐：营室紫宫，坚不可攻。明神建德，君受大福。艮为宫室、为星。营室宿名，居亥方，艮象也。《天文志》：紫宫为皇极之居，即北辰也。坎赤，故曰紫。艮为坚、为明。伏震为神、为建、为君、为福。建，从宋本。汲古讹达。	song zhi jian
讼之归妹：孤翁寡妇，独宿悲苦。目张耳鸣，无与笑语。震为翁，坎为孤，伏巽为震妇，巽寡，故曰寡妇。坎为独、为宿、为愁苦。互离为目，震为张、为鸣，坎耳，故曰目张耳鸣。震为笑语，坎孤，故无与笑语。	song zhi gui mei
讼之丰：低头窥视，有所畏避。行者不利，酒酸鱼败，众莫贪嗜。艮为头、为视。艮覆，故曰低头、曰窃视。巽为伏，故曰畏避。震为行，巽颠趾，故不利。巽为鱼、为臭，故曰鱼败。兑为酒，从木作酸，故酒酸。利，依宋、元本。汲古作至。窃，宋、元本皆作窥。依汲古。	song zhi feng
讼之旅：载金贩狗，利弃我走。藏匿渊底，悔折为咎。通《节》。震为车、为载、为商贩；艮为金，又为狗，故曰载金贩狗。震为走，巽为利，坎失，故曰利弃我走。坤为渊，坎为隐，坎入坤中，故曰藏匿渊底。兑为折。以艮为金，《易》金象得解。	song zhi lv
讼之巽：行触大忌，与司命牾，执囚束缚，拘制于吏。伏震为行、为触。初至四《大过》死，故曰大忌。巽为命，初四正反两巽相背，故与司命牾。《晋书·天文志》：文昌六星在北斗魁前，五曰司命，主寿。《礼记》五祀之一。伏艮为拘系、为官，故曰拘制于吏。忌、牾，从宋、元本，汲古作讳、作忤亦通。然忌与下韵尤合。汲古下多“忧人有喜”四字，宋、元本无。此句与上义不合，故从宋、元本。又系字，依汲古。与吏协。宋、元作缚，非。拘，依宋、元。汲古作钳。按：《巽》初至四为大坎，四连互则成《大过》，大过死象，乃兑为毁折，巽为陨落，阳陷阴中，故死，故曰大忌。	song zhi xun
讼之兑：执玉欢喜，佩之解挛。危详及安，使我无患。通《艮》。艮为执，震为玉、为喜，中二句必有讹字，义未详。反，汲古作及。依宋、元本。	song zhi dui
讼之涣：机杼纷扰，女功不成。长妹许嫁，衣无襦袴。闻祸不成，凶恶消去。坎为机杼。巽为绳、为女功。震为动，艮为成，二五正反震艮，故曰纷扰、曰不成。巽为长女，震为归、为嫁、为言，故许嫁。震为襦，巽为裤；坎隐，故无襦裤。下二句疑赘。纷，依宋、元本。汲古作腾。功依汲古。宋本作巧。女，依汲古。宋、元作妹。震襦，可解《既济·六四》。	song zhi huan
讼之节：金人铁距，火烧左右。虽惧不恐，独得全处。艮为金铁，震人，震距，故曰金人铁距。艮为火，震左兑右，故火烧左右。坎为忧恐，震乐艮安，故得全处。距，依宋、元。汲古讹巨。	song zhi jie
讼之中孚：谢恩拜德，东归吾国。舞蹈欣跃，欢乐受福。艮为拜，震为谢，兑为恩泽。震为东、为归，艮为吾、为国。下二句皆震象。吾，从宋、元。汲古作吴。非。欣、欢，依宋、元。汲古作欢、作恣。	song zhi zhong fu
讼之小过：青牛白咽，呼我俱田，历山之下，可以多耕。岁乐时节，民人安宁。艮为牛，震东方，色青，故曰青牛。巽色白，兑为咽，故曰白咽。咽音燕，与田韵。震为呼、为耕。艮为山，兑为下，故曰山下。震为岁时、为乐，艮为安宁。宁，从宋本。汲古作业。	song zhi xiao guo
讼之既济：白雉群雊，慕德朝贡。湛露之恩，使我得欢。离为雉，震为白、为雊，重离，故群雊。坎为慕，震为朝。坎为露、为恩，震为欢。多用半象。朝贡，依宋、元。汲古作贡朝。非。欢，汲古讹惧。欢与恩韵。《湛露》，《诗》篇名。	song zhi ji ji
讼之未济：避患东西，反入祸门。糟糠不足，忧愁我心。坎为避、为患、为西，离为东，故曰避患东西。艮为门，坎为祸，震为糟糠，离饥，故不足。坎为忧思、为心。艮、震皆用半象。师之第七	song zhi wei ji
师之师：乌鸣呼子，哺以酒脯。高楼之处，子来归母。穑人成功，年岁大有，妬妇无子。震为鸟、为鸣、为子、为哺。坎为酒、为脯、为室，坤为重，故曰高楼。坤母震子，震归，故曰子来归母。震为人，坤为吝啬，故曰啬人。啬人，乡官也。震为功，坤为年岁、为积聚，故大有。坎为妒，伏巽为妇，坤丧，故无子。鸟，宋、元本作乌。啬，宋、元本作穑。	shi zhi shi
师之乾：一簧两舌，佞言谄语。三奸成市，曾母投杼。此全用师象。震为音，故曰簧。坎数一，故曰一簧。震为舌，坤数二，故曰两舌。震数三，坤为奸，乾为虎，故曰三奸成虎。坤为母、为重，曾与层同，故曰曾母。坎为杼事，详坤之夬注。佞言谄语，言坎上下皆兑口。凡《易》云有言者象皆如此。虎，从汲古。宋、元皆作市。	shi zhi gan
师之坤：春桃生花，季女宜家。受福且多，在师中吉，男为封君。此用遇卦师象。震为春、为桃、为花、为生。坎为室家，伏巽为季女。《诗·召南》：“桃之夭夭，灼灼其华。之子于归，宜其室家。”坤为邦，震为长男、为君，故曰男为邦君。邦，宋、元本作封。依汲古。陈朴园引“在师中吉”四字，并谓似是武王娶邑姜事，故曰邦君。与毛异。	shi zhi kun
师之屯：殊类异路，心不相慕。牝牛牡猳，独无室家。艮、震皆为道路，相反，故曰殊类异路。心不相慕，坎为心也。坎为牡豭，坤为牝牛。艮为室家，坤寡坎孤，故无室家。	shi zhi tun
师之蒙：折叶蔽目，不见稚叔。三足孤乌，远其元夫。《楚辞》：“折若木以蔽日。”若，木名也。坎为木、为折，离伏，故曰蔽日。艮为叔、为少，坎隐，故不见稚叔。震为足，数三，艮为乌，故曰三足孤乌。震为夫、为长，故曰元夫。若、日，从宋、元本。汲古作叶、作目。非。远，汲古作达，亦非。	shi zhi meng
师之需：雀东求粒，误入罔域。赖逢君子，脱复归息。通《晋》。离为雀，位东，艮为求，艮为反，震为粒，故曰雀东求粒。离为纲罭，乾为仁、为君子，震为服、为归，震反为艮，艮止，故曰脱服、曰归息。《诗》：“两服上襄。”注，两服者马之上驾也。脱服即驰驾也。丁晏云，罔域即网罭。服，宋本、汲古讹复。元本讹腹。皆不知服训而妄改。离东之证。	shi zhi xu
师之讼：王孙季子，相与孝友。明允笃诚，升擢荐举，为国干辅。通《明夷》。震为王，为子，反艮为孙、为季，坤顺，故孝友。离明，坎信，故曰明允笃诚。震为升擢荐举，坤为国，震为辅。干，依宋、元本。汲古作藩。荐，宋、元本作家。依汲古。	shi zhi song
师之比：削树无枝，与子分离。饥寒莫食，独泣哀悲。艮为刀、为手、为木，故曰刖树。坎为孤，故曰无枝。坎为寒，坤为饥，兑口为食，兑伏，故莫食。坎为独、为泣、为悲哀。第二句象未详。刖树，从宋本。汲古作削木。泣，汲古作立。依宋、元本。	shi zhi bi
师之小畜：舜升大禹，石夷之野。徵诣玉阙，拜理水土。通《豫》。震为帝、为升，故曰舜升大禹。艮为石，坤为夷、为野，故曰石夷之野。《洛书·灵淮听》：“禹出石夷”是也。震为征、为诣、为玉，艮为阙、为拜，坎为水、为土。玉，依宋、元本。汲古作王亦合。坎为土证。又按《史记·夏本纪》注、扬雄《蜀王本纪》云：禹生于石纽。《括地志》：茂州汝川县石纽山。《华阳国志》云：今夷人共营其地，不敢居。石夷或指此。事详乾之中孚。	shi zhi xiao xu
师之履：义不胜情，以欲自营。见利危宠，灭君令名。通《谦》。坤为义，坎为情、为欲，巽为利，艮为躬，坎危兑见，故曰见利危躬。震为君，艮为名，坎灭，故曰灭君令名。躬，宋、元本皆作宠。依汲古。	shi zhi lv
师之泰：三人北行，六位光明。道逢淑女，与我骥子。震为人，数三，故曰三人北行。坤为北，乾数六，伏艮为位、为光明，故曰六位光明。艮为道，伏巽为淑女、为震妇，故曰与我骥子。震为马、为子。坤北之证。按：坤为北，互震为人、为行，数三，故曰三人北行。艮为位，乾为日，数六，故曰六位光明。	shi zhi tai
师之否：羿张乌号，彀射天狼。柱国雄勇，鬭死荥阳。坤为恶，故曰羿。羿篡夏。《论语》：羿善射。乌号，弓名。伏震为号、为射，艮为乌，故曰乌号、曰彀射。艮为狼，上乾，故曰天狼。星名也。坤为国，艮为柱，故曰柱国。乾健，故曰雄勇。坤为死、为水，故战死荥阳。荥，水名。按《史记·陈涉世家》：陈王以房君蔡赐为上柱国。后败死，不著死地。死荥阳者，为李归。又吴叔虽死荥阳，为部下所杀，非斗死也。《林》词或别有所据，抑蔡赐亦死荥阳欤？又噬嗑之旅，井之大过，柱皆作赵。或国为人名。	shi zhi pi
师之同人：季姬踟蹰，结衿待时。终日至暮，百两不来。离为日，伏坎为暮。乾为百，坤为大舆，数二，故曰百两。巽伏，故不来。季姬指互巽，大过以巽为女妻。《易林》本之，见巽即谓为少齐。季亦少也。陈朴园云，按《左传》：齐桓公有长卫姬，少卫姬。疑《易林》所云季姬即少卫姬。又同人之随有“望我城隅，终日至暮，不见齐侯”之语。陈氏并谓其说《邶风·静女》之诗。	shi zhi tong ren
师之大有：鸿雁翩翩，始怨劳苦。灾疫病民，鳏寡愁忧。通《比》。艮为鸿雁，为飞，故曰翩翩。坎为怨、为劳苦、为灾病。坤为民、为寡，艮为鳏，坎为寡。怨，从宋本，汲古作若。《鸿雁》，《小雅》篇名，《林》词全本之《诗》。	shi zhi da you
师之谦：穿胸狗邦，僵离旁舂。天地易纪，日月更始。坤为腹、为胸。卦一阳在五阴之中，坎为穿，故曰穿胸。坤为邦，艮为狗，故曰狗邦。坤死，故曰僵离。艮手，故曰旁舂。坤地，艮为天，艮居丑寅，成始成终，故曰易纪、曰日月更始。坎月，艮为日，震为春，故更始。《尔雅·释地疏》：蛮类有八，五曰穿胸，七曰狗轵，八曰旁舂。又《逸周书·王会》：正西昆仑，狗国、贯胸、离丘。丁晏云，狗邦即犬戎，非。又《山海经》有“贯胸国”。《淮南子·坠形训》有穿胸民。《后汉书·南蛮传》有“封离”，“杨竦破封离”是也。又有“那离”，见《西羌传》。疑僵离或封离之音讹字。旁舂，元本作旁美，依宋本、汲古。按：坤为地，艮为天，故曰天地。《谦》初至四艮坎相连，坎北居子，艮居丑寅，成终成始，坎月艮日，震为辰、为春，一元复始，故曰易纪、曰更始。	shi zhi qian
师之豫：北山有枣，使叔寿考。东岭多栗，宜行贾市。陆梁雌雉，所至利喜。艮为山，坤为北，艮为果，故曰北山有枣。艮为叔、为寿考。震为东，艮为岭、为栗。伏巽为贾市。艮为梁，伏离为雉，震为喜。雉，依宋、元本，常本或讹雄。栗，元本讹粟。	shi zhi yu
师之随：干旄旌旗，抚帜在郊。虽有宝玉，无路致之。震为木、为干、为羽，故为旄、为旌旗。《左传》：“火焚其旗。”即以震为旗。艮手为执，震为宝玉、为路，艮止，故无路。《诗·鄘风》：“孑孑干旄，在浚之郊。”毛谓美大夫下贤。兹曰虽有宝珠，无路致之，是齐说与毛异。执，依汲古，宋、元作抚。珠依汲古，宋、元本作玉。	shi zhi sui
师之蛊：精洁渊塞，为谗所言。证讯诘请，系于枳温。甘棠听断，怡然蒙恩。震为精洁，兑为渊，坎为塞，《诗·鄘风》：“秉心塞渊。”笺：“塞，充实。”渊，深也。三上正反震，故曰谗言、曰讯问。艮为拘系。枳，地名，在魏郡。温，在河内。巽木为枳，艮火为温，故曰枳温。凡《易林》用字，无论地名、人名无不从象生。巽为棠。初四正反兑，故曰听断。兑为耳、为听、为恩。按，以正反震兑为谗、为诘问，则《易》与《左传》用覆之处皆得解。系于枳温，《左传·僖公二十八年》：“会于温……卫侯与元咺讼……（于是）卫侯不胜……寘诸深室。”甘棠听断者，《诗·召南·甘棠篇》、鲁、韩诗说皆谓召伯听讼棠下。兹曰蒙恩，似谓召伯能平反冤狱也。问，宋本、汲古作请。依元本。按：《蛊》三至上正反震，故曰谗言、曰讯问。初至四正反兑相背，故曰听断。兑为耳、为听。不论正反震，或正反兑，皆为谗言象，与《易》《左传》用覆义同。	shi zhi gu
师之临：玄黄虺隤，行者劳罢。役夫憔悴，逾时不归。震为马、为玄黄，坤弱，故曰玄黄。瘣、，皆病也。见《毛诗·周南》注。震为行，坤役万物，故劳疲。坤为役。震为夫、为逾、为时、为归，坤丧，故不归。瘣，宋本、汲古作虺。与毛诗合。元本作瘣，音义与虺同。特字异耳。说详贲之小过。	shi zhi lin
师之观：肤敏之德，发愤忘食。虏豹禽说，以成主德。艮为肤，巽为敏。伏震为发、为愤、为晨、为食。艮为拘系、为虏、为禽。艮为豹，伏兑为说，故曰虏豹禽说。豹，魏王豹。说，代相夏说也。见《史记·淮阴侯传》。伏震为主。说，从宋、元本，汲古讹越。多“为王求福”四字。“晨食”亦用《淮阴侯传》。汲古、宋本作“忘食”，后人臆改。依元本。	shi zhi guan
师之噬嗑：采唐沫乡，要我桑中。失信不会，忧思约带。艮为采，震为唐。唐，菜也。艮为乡，坎隐，故曰沫乡。沫，卫邑，见《卫风》。震为要、为桑，坎为中，故曰桑中。《诗》：“期我乎桑中。”坎为信、为失，艮止，故不会。坎为忧思，伏巽为带、为约。约带即结带。按《桧风·素冠篇》：“我心蕴结。”《曹风·鸤鸠篇》：“心如结兮。”《正义》云，言忧愁不散，如物之裹结。即约带之义也。杨慎谓即古诗“衣带日以缓”之义，非。	shi zhi ke shi
师之贲：伯宁子福，惠我邦国。蠲除苛残，使季无患。震为伯、为子、为福。艮为邦国、为季，坎为患，震乐，故无患。	shi zhi ben
师之剥：谗父佞雄，贼乱邦国。生虽忠孝，败恩不福。通《夬》。兑为言，乾为言，兑口与乾言相背，故曰谗父佞雄。父，长者之称，言为谗人之长，佞者之雄也。坤为贼、为乱、为邦国。父，依汲古，宋本、元本作言。谗父佞雄，对文。父亦乾象。困，宋、元本作恩，依汲古。虽，汲古作离，依宋、元本。又，不福，宋、元本作不足，依汲古。此可释《夬》“闻言不信”义。	shi zhi bo
师之复：渊泉堤防，水道通利。顺注湖海，邦国富有。坤为渊、为泉，坤闭为堤防，震为道，坤水，故曰水道。震为通，伏巽为利，坤为顺、为湖海、为邦国、为富有。利通，依元本。与防韵。宋本、汲古作通利。非。	shi zhi fu
师之无妄：江南多蝮，螫我手足。冤繁诘屈，痛彻心腹。乾为江河，位南，故曰江南。蝮，毒蛇也。伏坤为螫，艮手震足，正反震，故曰冤繁。正反艮，故曰诘屈。伏坤为心、为腹。	shi zhi wu wang
师之大畜：三人俱行，别离独食。一身五心，反覆迷惑，乱无所得。震为人、为行，数三，故曰三人俱行。一阳止上，故曰别离独宿。通《萃》，坤为身，乾卦数一，故曰一身。巽卦数五，伏坤为心，故曰五心。三至上正覆巽，坤迷，故反覆迷惑，坤虚，故乱无所得。宿，从汲古，宋、元本作食。	shi zhi da xu
师之颐：鸦鸣庭中，以戒灾凶。重门击柝，备不速客。艮为鸦、为庭，震为鸣，坤为灾凶。古人常以鸦鹊鸣为占。艮为门，正反艮，故曰重门。震为柝、为鸣，艮为击，震为客。鸦，从宋、元本，汲古作鹜，非。此可释《系辞》。《颐》与《豫》象同。按：《颐》椇“重门击析”象与《系辞》释《豫》象同，故辞同。	shi zhi yi
师之大过：功成事就，拱手安居。立德有言，坐饰贡赋。通《颐》。震为功，艮为成，坤为事，艮为拱、为手、为安居，震为立、为德、为言，艮为坐，坤为贡赋，震为饬，全用旁通。饬，依汲古。宋、元作饰。饰、饬古通。	shi zhi da guo
师之坎：国乱不安，兵革为患。掠我妻子，家中饥寒。中爻艮为国，震动，故不安。艮为兵、为革，坎为患。艮手为掠。震子，伏巽为妻。艮为家，坎为寒，伏离为饥。艮为兵证。	shi zhi kan
师之离：戴尧扶禹，从乔彭祖。西遇王母，道路夷易，无敢难者。通《坎》。中爻震为帝，故曰尧禹。艮为扶、为戴，艮坚为松乔、为彭祖。解详讼之家人。坎为西，震为王，巽为母，故曰王母。艮为道路，坎平，故道路夷易。松，汲古作从，过作遇，依宋、元本。艮为祖，可释《易》。松乔、彭祖皆古仙人名。按：《坎》互震为帝，故曰尧禹。互艮为坚为寿，故曰孙乔彭祖。上下坎为西，互震为行、为王，巽为毋，故曰西过王毋。	shi zhi li
师之咸：长尾委蛇，画地成河，深不可涉。绝无以比，惆怅会息。艮为尾，巽长，故曰长尾。巽为蛇，故曰蜲蛇。蛇，虫名也。《管子·水地篇》，一头而两身。其形若蛇，其长八尺”是也。通《损》。坤为地、为江河，艮为画。坤水临大泽，故曰深不可涉。兑为绝，坤位北，兑口为息。息犹叹息。蜲，依嗑之复校改。北，宋、元皆作比，依汲古。惆怅，汲古作惆然，依宋、元本。字，依汲古，宋、元本皆讹会。《说文》：“，大息也。”《晏子春秋》：“然而叹。”息，汲古作思。依宋、元本。	shi zhi xian
师之恒：乘龙从霓，徵诣北阙。乃见宣室，拜守东城。镇慰黎元，举家蒙福。震为龙、为乘，巽为蜺。蜺，日旁气。伏艮为阙，坤为北，震往为诣、为宣明，艮室，故曰宣室。艮为拜、为守，震东，故守东域。坤为黑、为黎元，艮家震福。坤北证。域，依汲古。宋、元本皆作城。	shi zhi heng
师之遁：土与山连，终身无患。天地高明，万岁长安。艮为土，乾为山，故曰土与山连。艮为终、为身，伏震为乐，故终身无患。乾天坤地，巽高艮明，故曰高明。乾为万岁，艮安巽长，故曰长安。艮光明证。	shi zhi dun
师之大壮：久旱水涸，枯槁无泽。虚修其德。未有所获。通《观》。艮为火，故旱、故水涸。坤为水，巽为枯槁。枯槁，故无泽。坤为虚，虚，故无获。艮火可解《无妄》旱卦。	shi zhi da zhaung
师之晋：依天倚地，凶危不至。上清下净，受福大明，君受其利。坤地艮山，艮为依倚，故曰依山倚地。坤为凶，坎为危，艮安，故凶危不至。艮上坤下，坎水，故曰清净。伏乾为君。山，宋、元本作天。依汲古。宋、元多“受福大明”四字。依汲古。净，汲古作降。依宋、元本。	shi zhi jin
师之明夷：火烈不去，必殪僵仆。燔我衣裾，福不可悔。离火，震往为去，坎陷，故不去。不去必僵仆。坤为死也。震为衣裾，离为燔。坤为我、为祸。祸，依元本。宋本作福。	shi zhi ming yi
师之家人：配合相迎，利之四乡。欣喜兴释，所言得当。此用师象。坎为配合，巽为利，震为之。震卦数四，故曰利之四乡。坤为乡。震为乐、为兴、为言。怿，从汲古。宋、元讹释。	shi zhi jia ren
师之睽：清人高子，久屯外野。道遥不归，思我慈母。高子，高克。清，郑邑名。《诗序》：郑文公恶高克，使将兵河上久不召，兵散，故赋清人诗。此似用遇卦师象。逍，宋、元本、汲古皆作道。依局本。	shi zhi kui
师之蹇：武库军府，甲兵所聚。非里邑居，不可舍止。此兼用师象。震为武，坤为军、为府库。艮为甲兵，坎为聚。艮为邑、为里居、为舍止。多兵，故不可舍止。艮亦为甲兵之证。	shi zhi jian
师之解：三德五才，和合四时。阴阳顺序，国无咎灾。《书·洪范》：“六、三德：一曰正直，二曰刚克，三曰柔克。”“五材：金木水火土也。”震数三，故曰三德。坎数五，震木，故曰五材。坎为和、为合。震为时，卦数四，故曰四时。离坎杂居，故曰阴阳顺序。才，依宋本，汲古作材。	shi zhi jie
师之损：解衣毛羽，飞入大都。晨门戒守，郑忽失家。震为解、为衣、为毛羽、为飞。坤为大都，艮为门，震为晨，故曰晨门。艮为守，震言为戒，故曰戒守。坤为郑，《释名》：郑町也，地多平町町然也。町，田区畔也。故坤为郑。纯取卦形。坤亡，故曰郑忽失家。艮为家也。郑忽，郑昭公名。《左传·桓公十一年》“郑忽出奔卫”是也。坤为郑象证。	shi zhi sun
师之益：削根烧株，不生肌肤。病在心腹，日以燋枯。艮为刀兵、为手，故曰刖根。巽下断，刖根之象。艮为火，故烧株。震巽皆为木株。艮为肤，巽落，故不生。坤为腹、为心、为病。艮火为焦枯，伏乾为日。是可为艮刀、艮火证。刖，依元本。宋本、汲古作削，皆浅人妄改。	shi zhi yi
师之夬：文山紫芝，雍梁朱草。生长和气，福禄来处。通《剥》。艮山坤文，故曰文山。艮形似芝，乾舍离，离宫色紫，故曰紫芝。乾为大赤，故曰朱草。兑西，故曰雍梁。乾为生长，兑悦，故曰和。乾为王、为宝、为父、为公。坤为尸，兑为食，乾为福禄。《诗·大雅》：公尸“来燕来处……福禄来下。”陈朴园云《凫鹥》诗。郑笺以为第三章，为祭天地山川之诗。盖王者德配天地，紫芝朱草符瑞并臻也。四五句依同人之剥增。宋、元、汲古诸本皆遗失。不惟不协，事义皆缺。	shi zhi kuai
师之姤：多载重负，捐弃于野。予母谁子，但自劳苦。通《复》。坤为多载重负，为捐弃、为野。坤为母，震为子，震伏坤死，故曰谁子。言无子也。坤役万物，故劳苦。坤为自。第三句从宋、元本。汲古及常本皆作“小任其大”，非。	shi zhi gou
师之萃：凫雁哑哑，以水为家。雌雄相和，心志娱乐，得其欢欲。艮为凫雁，正反兑口，故曰哑哑。艮为家，坤为水。兑雌艮雄，坎为和，故曰相和。坎为心志，兑悦为娱乐、为欢。艮为鸟证。《渐》《小过》得解。详《焦氏易诂》。	shi zhi cui
师之升：耳目盲聋，所言不通。伫立以泣，事无成功。兑为耳，坤闭，故聋。离为目，兑半离，目不全，故盲。兑口为言，坤闭，故不通。震为立，坎为泣。坤为事，坤丧，故无功。	shi zhi sheng
师之困：天宫列宿，五神所舍。宫阙坚固，君安其居。通《贲》。艮为官，在上，故曰天官。艮为星，故曰列宿。坎亦为宿也。震为神，坎数五，故曰五神。五神，金木水火土五星也。艮为舍、为宫阙、为坚固、为安居。震为君。震为神证。按：《贲》艮为官，高高在上，故曰天官。艮为星，离亦为星，坎为宿，故曰列宿。	shi zhi kun
师之井：范子妙材，戮辱伤肤。然后相国，封为应侯。巽为虫，故曰范。《礼记·檀弓》：“范则冠而蝉有。”注：“范，蠡也。”伏震为子，故曰范子。巽为材，兑为毁折，离为肤，故戮辱伤肤。伏震为相，艮为国，兑西，故曰相秦国。艮为封，伏震为诸侯、为声，正反震相和答，故曰应侯。《史记·范睢传》：魏齐笞睢，摺胁，弃厕中，更溺之。后为秦相，封应侯。以应侯象正反震，神妙。第三句，依大畜之剥校。各本皆作然后相国。按：通《噬嗑》棿震为相、为侯，初至四正反震相对语，故曰应侯。范睢受尽屈辱，最终在秦拜相封侯。正反震象应侯，神妙之至！	shi zhi jing
师之革：秋冬探巢，不得鹊雏。衘指北去，惭我少夫。兑为秋，互乾为冬，艮为巢、为手，故曰探巢。兑为鹊雏，坤为失，故不得。兑口为衔，艮为指。坎为北，震往，故曰北去。艮为少夫，坎为惭，故曰惭我少夫。正伏象杂用。	shi zhi ge
师之鼎：子畏于匡，厄困陈蔡。德行不危，竟脱厄害。通《屯》。震子坎畏。匡，目匡，离象。坎陷，故厄困。震为陈，艮为龟、为蔡。事皆见《论语》。震为行，艮安，故不危，故脱厄害。坤为害。	shi zhi ding
师之震：鸿飞在陆，公出不复。仲氏任止，伯氏客宿。互艮为鸿、为飞、为陆，故曰在陆。震为复、为公、为出，坎陷，故不复。坎为仲、为宿，震为伯、为客。首二语见《豳风》，美周公也。震为周，故因以起兴。三句见《邶风》。任者，郑笺：相亲信也。以艮为鸿，《渐》鸿得解。	shi zhi zhen
师之艮：鹤鸣九皋，避世隐居。抱朴守真，竟不随时。互震为鹤、为鸣。艮为皋，震数九，故曰九皋。坎为隐避，艮为居，为抱、为守。震木为朴，艮为贞、为时，坎隐，故不随时。贞，从汲古，宋、元本作真。义同。而贞切艮象。随时，依宋、元本，汲古作相随。《鹤鸣》，《小雅》篇名。序谓，诲宣王求贤而隐者。兹云隐居，义与毛同。	shi zhi gen
师之渐：舜升大禹，石夷之野。徵诣玉阙，拜治水土。解见乾之中孚、师之小畜。《渐》伏象与前同。	shi zhi jian
师之归妹：左辅右弼，金玉满匮。常盈不亡，富如廒仓。本象、对象杂用。解见蒙之坤。艮金之证。堂，依元本，宋本、汲古作匮。	shi zhi gui mei
师之丰：崔嵬北岳，天神贵客。衣冠不已，蒙被恩德。通《涣》。巽高，故崔嵬。艮山坎北，故曰北岳。震为神、为客，艮阳在上而贵，故曰天神贵客。艮为冠，震为衣、为恩德。艮贵证。	shi zhi feng
师之旅：空槽注猪，獖彘不到。张弓祝鸡，雄父飞去。艮为槽，互巽为。《庄子·达生篇》：“以瓦注者巧。”《释文》注：击也。注器者，击器。使闻，然槽空无食，亦不至也。艮止，故曰不至。艮少故曰。伏坎为弓，震为张，故曰张弓。巽为鸡，兑口为祝。祝者呼声。《说苑》“犹举杖而祝狗，张弓而祝鸡。”伏震为父为飞，巽伏，故曰飞去。父，汲古作，从宋、元本。，依宋、元，汲古作。注器，各本作住猪，至作到，依咸之困校。器，至韵。鸡，去协。	shi zhi lv
师之巽：胡蛮戎狄，大阴所积。涸冰冻寒，君子不存。初四大坎，故曰太阴。蛮夷戎狄，皆阴类。坎为冰、为寒，艮为君子，二至四艮伏，故君子不存。蛮夷原作胡蛮，冱作冻，均依既济之谦校。	shi zhi xun
师之兑：甘露醴泉，太平机关。仁德感应，岁乐民安。解见屯之谦。《兑》通《艮》，《艮》象与《谦》同。	tun zhi qian
师之涣：恶来呼伯，慎惊外客。甲守闭宅，以备凶急。临折之忧，将灭无灾。丁云，恶来，纣臣名。然此似非用事，恶来犹闻凶耗也，故呼伯为助。震为呼、为伯。巽为旅客，在外，故不惊外客。震为惊，艮为甲、为守、为宅，坎闭，故曰闭宅。伏兑为急、为毁折。坎为忧、为灭、为灾。震乐，故无灾。艮刚在外为甲证。甲、闭、急，依宋本，汲古作中、作闲、作黠，非。虽，元本作将，非。	shi zhi huan
师之节：日月相望，光明盛昌。三圣茂功，仁德大隆。坎为月，艮为日、为观，正反艮，故曰相望。艮为光明，震为盛昌，坎为圣，震数三，故曰三圣。震为茂、为功、为仁德、为隆。三圣，指文、武、周公。按：兑坎皆为月，艮离皆为日，故曰日月相望。大离为文，震为武、为王、为公，艮为周，故文王、武王、周公为三圣。	shi zhi jie
师之中孚：葛藟蒙棘，华不得实。谗佞乱政，使恩壅塞。震为葛藟，伏大坎为棘，故曰蒙棘。兑为华，艮为实，巽陨，故不实。中爻正反震，故曰谗佞。正覆艮，艮止，故壅塞。兑为恩泽。《葛藟》，本《唐风·葛生》篇。毛谓刺晋献公好攻战，兹谓刺谗佞，与毛异。	shi zhi zhong fu
师之小过：邻不我顾，而望玉女。身多癞疾，谁肯媚者。震为东，故曰邻。艮阳在上，为望。震为玉，兑为女，故曰玉女。艮为身，多节，故曰癞疾。兑为媚。媚，从宋、元本。汲古作妇。	shi zhi xiao guo
师之既济：精诚所在，神为之辅。德教尚忠，弥世长久。三圣尚功，多受福祉。此用师象。坎为精诚，震为辅、为教，坎为忠，故曰尚忠。坤为世，重坤，故曰弥世长久。坎为圣，震数三，故曰三圣。震为功、为福祐。神之为辅，依元本。宋本、汲古皆作神为之辅。忠，依宋、元本。汲古作中。《史记》：夏之政忠。祉，依宋本。汲古、元本作祐。茂功，依节《林》。宋、元本作尚功。汲古作与为。	shi zhi ji ji
师之未济：钻木取火，掘地索泉。主母饥渴，手为心祸。此仍用师象。伏《同人》巽木离火，《师》坤地坎水。坤为母，震为主，故曰主母。震为子，坎为心。水，依元本。宋本、汲古作泉。子，宋、元本作手。依汲古。祸，汲古作福。依宋、元本。比之第八	shi zhi wei ji
比之比：鹿得美草，鸣呼其友。九族和睦，不忧饥乏。长子入狱，霜降族哭。艮为鹿，反震为草、为鸣呼。阴阳相遇为友，艮为友，以阳遇阴也，此谓九五也。坤为族，《汉上易》谓坤数九，以乙至癸也，故曰九族。坎为和睦、为忧。坤虚为饥乏，《比》乐，故不忧。宋、元本多“长子入狱，霜降族哭”八字，与上文意不属，断为衍文。依汲古。按：或以伏乾用九，阴阳合，坤为族，故曰九族和睦。	bi zhi bi
比之乾：继祖复宗，追明成康。光照万国，享世久长。乾为祖宗、为大明、为光、为久长。伏坤为万国。	bi zhi gan
比之坤：麟子凤雏，生长家国。和气所居，康乐无忧，邦多圣人。坤为文、为麟凤、为国、为邦。遇卦《比》坎为和、为明哲。艮火，故曰温仁。温仁，依元本。宋本、汲古作无忧。元本此《林》作《屯》林。	bi zhi kun
比之屯：取火流泉，钓鰟山颠。鱼不可得，火不肯燃。坎为泉，坤亦为水而坎在上，故为泉源。艮为火，在坎下，故曰灼火泉源。艮为山，坤为鱼，艮手为钓，故曰钓鲤山巅。坤虚，故二者皆不可得。火，依宋、元本，汲古作灼灼，非。鲤，宋本作鳑。坤鱼、艮火确象。元本此《林》作《坤》林。	bi zhi tun
比之蒙：彭生为娱，白虎行灾。盗尧衣裳，桀跖荷兵。青禽照火，三日夷伤。艮为寿，故曰彭老。彭寿八百。震为生，坎为豕。《左传》：豕人立而啼，从者曰，公子彭生也。震为白、为龙。坎为灾、为盗。震为帝，故曰尧。震衣，坤裳，坤为恶，故曰桀跖。艮为兵、为荷。震为马。青禽、照夜皆马名。震东方，色青，艮鸟，故曰青禽。艮火坤夜，故曰照夜。坤为夷伤，伏离为日，震数三，故曰三日。彭生，元本作彭名，依宋本、汲古。龙，宋本、汲古作虎，依元本校。照夜，依汲古，宋、元作照火，非。	bi zhi meng
比之需：黍稷醇醴，敬奉山宗。神嗜饮食，甘雨嘉降。黎庶蕃殖，独蒙福祉。坎为酒，故曰醇醲。乾为宗，伏艮，故曰山宗。坎为饮食、为雨。伏坤为庶物，乾为福祉。醲，依观之坎校。宋本、汲古皆作醴。庶物，从元本。宋本、汲古作黎庶。又宋本无末句，兹从汲古。	bi zhi xu
比之讼：李花再实，鸿飞降集。仁哲权舆，荫国受福。通《明夷》。震为李、为花，乾为实。震为鸿、为卵，坤为降集。震为仁，坎为哲，巽为权。震为舆、为荫，坤为国。卵，依汲古。宋、元本作飞。巽为权。震为鸿证。	bi zhi song
比之师：千岁之墟，大国所屠。不见子都，城空无家。坤为千岁、为墟、为国、为杀，故曰屠。震为子，坤为都，故曰子都。坎伏，故不见。《郑风》语也。坤为城、为虚，故曰城空。艮为家，艮覆，故无家。家，音姑。国，依宋、元本。汲古作兵。	bi zhi shi
比之小畜：公子王孙，把弹挕丸。发辄有得，室家饶足。通《豫》。震为公子、为王。艮为孙，故曰王孙。坎为弹丸，艮子为把、为摄。震为发，坎为得。艮为家，坎为室，坤为饶足。	bi zhi xiao xu
比之履：骊姬谗喜，与二嬖谋。谮杀恭子，贼害忠孝。申生以缢，重耳奔逃。乾马兑姬，故曰骊姬。正反兑相对，故曰谗。谗喜，言喜谗也。伏坎为谋、为嬖。嬖，爱也。兑卦数二，故曰二嬖。《左传·庄公二十八年》：“骊姬嬖，……赂外嬖梁五、东关嬖五，使谮太子于公而杀之。”伏坤为杀，震为子，巽为贼，坤为害，坤顺为忠孝，故曰贼杀忠孝。震为申、为生，巽绳为缢，故曰申生以缢。坎为耳，坤为重，故曰重耳。震为奔逃。喜，从宋本，汲古等本讹嬉。逃，从宋本，汲古作走。	bi zhi lv
比之泰：长生无极，子孙千亿。柏柱载青，坚固不倾。震为长生、为子。伏艮为孙，乾为千万，又坤众，故曰千亿。伏艮为柏、为梁柱、为坚固，故曰不倾。梁，依汲古。宋、元本皆作青。岂知梁与倾为韵。	bi zhi tai
比之否：失意怀忧，如幽狴牢。亡子丧夫，附托寄居。卦《否》而象全用遇卦《比》。坎为意、为忧怀、为牢狴。坎陷，故曰幽。艮为子、为夫，坤为丧亡，故曰亡子丧夫。附托寄居，言阴顺阳也。艮为居。	bi zhi pi
比之同人：仁智隐伏，麟不可得。龙蛇潜藏，虚居堂室。通《师》。震为仁，坎为智、为隐伏。坤文为麟，坤亡，故不可得。震龙巽蛇，巽伏，故曰龙蛇潜藏。坤为虚，坎为室，故曰虚居堂室。	bi zhi tong ren
比之大有：挒洁累累，缔结难解。嫫母衒嫁，媒不得坐，自为身祸。挒，捩也。絜、挈同，度也。《庄子·人间世》“见栎社树……絜之百围”是也。堁，尘起貌。《淮南子·主术训》“扬堁而弭尘”是也。卦通《比》，《比》互艮手，故曰挒絜，言捩转絜度而堁堁尘起也。下重坤，坤土，故曰堁堁。坎陷，故缔结难结。坤恶，故曰嫫母。反震为嫁，离明在上，故曰衒嫁。坎为和合、为媒，艮为坐，坎陷，故不得坐。坤为自、为身、为祸。挒絜，从宋、元本。汲古作列洁。堁堁，从汲古。宋、元本作累累。挒絜累累，言以手提絜，下累累不绝，与重坤象亦合。然不若堁堁义深，于坤象尤合，且韵尤协。堁音颗，与解、坐、祸为韵。媒不得坐者，言自欲娶此丑妇，与媒无涉也。	bi zhi da you
比之谦：蜩飞坠木，不毁头足。保我羽翼，复归其室。伏巽为蜩。震为飞、为木、为足。艮为头。艮坚，故不毁。震为羽翼、为归。艮为室。蜩，从宋、元本。汲古作鸟。	bi zhi qian
比之豫：陈妫敬仲，兆兴齐姜。乃适营丘，八世大昌。详屯之噬嗑，象多同，故辞同。	bi zhi yu
比之随：过时不归，雌雄苦悲。徘徊外国，与母分离。艮时、震归、艮止，故不归。兑、巽雌，艮、震雄。中互大坎，故曰苦悲。艮为国、为外，艮止，故徘徊外国。巽为母，震行为离。	bi zhi sui
比之蛊：齐鲁争言，战于龙门。构怨结祸，三世不安。解见坤之离。《蛊》初至四与离中爻正反兑同，故语同，皆《易·困》“有言不信”的注。结，汲古作连，非。安作宁，失韵尤非，依宋本校。	bi zhi gu
比之临：府藏之富，王以赈贷。捕鱼河海，苟愿多得。坤为府藏、为富。震为王，为赈。赈，振也。坤为鱼、为河海，伏艮为捕。震为笱，伏巽为绳、为网。笱网，宋、元本讹苟愿。	bi zhi lin
比之观：鸣鹤北飞，下就稻池。鳝鲔鰋鲤，众多饶有，一狗获两，利得过倍。通《大壮》。震为鹤、为鸣、为飞。坤北，故北飞。兑为池，震为稻，坤下，故曰下就稻池。巽坤皆鱼，故曰众饶。震为筐、为笱，乾卦数一，故曰一笱。兑卦数二，故曰获两。巽为利市三倍，故曰过倍。笱，依王谟本。宋、元本作狗，汲古讹苟。	bi zhi guan
比之噬嗑：苍梧郁林，道易利通。元龟象齿，宝贝南金，为吾福功。震为丛木，故曰苍梧郁林。皆南方郡。艮为郡，震南，故象之尤切。震艮皆为道路，坎为平，故道易利通，易，平易也。离艮皆为龟，艮黔，故曰元龟。震为齿，艮为象，故曰象齿。震为宝，艮为贝、为金，离南，故曰南金。《诗·鲁颂》：“元龟象齿，大赂南金。”福，依宋本，汲古作归，非。艮金证。	bi zhi ke shi
比之贲：两火争明，虽鬭不伤。分离且忍，全我弟兄。艮火离火，故曰两火。三至上正反艮，故曰争明、曰斗。坎和，故不伤。坎为分离、为忍。震为伯、为兄，艮坎皆弟，震福，故得全。艮火证。	bi zhi ben
比之剥：伯夷叔齐，贞廉之师。以德防患，忧祸不存。震为伯，震覆，故伯夷。夷，伤也。艮为叔，卦为大艮，故曰叔齐。艮为贞、为廉。廉，侧隅也。《前汉·贾谊传》：廉远则堂高。艮阳在上，故曰廉。坤为师、为患，艮为防，故曰防患。坤为忧祸，艮安，故无祸。	bi zhi bo
比之复：季去我东，发栉如蓬。展转空床，内怀忧伤。震为伯、为去、为东。坤为我。震为发、为蓬。《卫风》诗语也。伏巽为床，坤虚，故曰空床。震动，故曰展转空床。展转，动貌也。坤为内、为怀，坤丧，故忧伤。伯，依元本，汲古、宋本皆作季，非。震发证。	bi zhi fu
比之无妄：百足俱行，相辅为强。三圣翼事，王室宠光。乾为百，震足，故曰百足。震为行、为辅、为强。《淮南子》：百足之虫，虽死不僵。以扶之者众也。扶辅义同。乾为圣，震数三，故曰三圣。震为翼，伏坤为事。艮为室，震王，故曰王室。乾为宠，艮为光。艮光证。	bi zhi wu wang
比之大畜：壅遏堤防，水不得行。火盛阳光，阴霓伏藏，退还其乡。艮为壅遏、为堤防，乾为江河。艮止，故水不得行。艮为火、为光，阳在上，故曰阳光。巽为虫，故曰蜺。巽伏，故藏。震为归，艮为乡，故曰退还其乡。艮火证。	bi zhi da xu
比之颐：滕蛇乘龙，年岁饥凶，民食草蓬。《左传·襄公二十八年》：“蛇乘龙……宋、郑必饥。”《尔雅》：“螣蛇龙类，能与云雾。”坤为蛇，震为龙、为乘，坤在上，故曰螣蛇乘龙。坤为年岁，坤虚，故饥凶。坤为民，震为食，为草蓬。螣，依元本，宋本、汲古作腾。又汲古第二句多“岁饥蓬蓬”四字，此由下二句而衍。宋、元本无。从之。	bi zhi yi
比之大过：铅刀攻玉，坚不可得。尽我筋力，胝蠒为候。通《颐》。上艮为刀，坤柔，故曰铅刀。震为玉，艮为攻、为坚胝。茧，手足病。《荀子·子道篇》：“手足胼胝。”注：“皮厚也。”《战国策》：足重茧而不休息。注：皮皱似茧也。艮为肤、为坚，故曰胝茧。又上艮手，下震足，尤切。凡《易》用一字含数象，每如此。胝，从宋本，汲古讹眠。疾，宋、元本作候，依汲古。艮刀证。	bi zhi da guo
比之坎：恒山浦寿，高邑所在。阴气下淋，洪水不处，牢人开户。翟云升云，《地理志》：“常山郡有灵寿、浦吾。”皆山邑。故曰高邑。按中爻艮山，坎北，故曰恒山。恒山，北岳也。坎为浦，艮为寿、为高、为邑，坎水，故曰阴气下淋。上下坎，故曰洪水。震行，故不处。坎为牢，震为人、为开，艮为户。寿，从宋、元本，汲古作泛。不，依宋本，汲古作弗，非。《易林》讳弗字，刘毓崧曰，昭帝名弗。故《易林》无弗字。只汲古此处一见，后校宋、元本果作不。又，浦寿如翟解，当作蒲，《汉书》作蒲吾。蒲与卦象方合。又，牢，元本作劳。依宋本、汲古。	bi zhi kan
比之离：比目四翼，来安我国。福善上堂，与我同床。重离，故曰比目。伏震为翼，卦数四，故曰四翼。伏艮为国、为安、为堂、为床。	bi zhi li
比之咸：杜口结舌，心中怫郁。去灾患生，莫所告冤。兑为口舌，互大坎，故杜口结舌。或取艮止亦通。坎为心、为忧，故怫郁。坎为灾患、为冤，兑口为告，在外，故无可告。生患，宋、元作患生，非。以患与冤协。	bi zhi xian
比之恒：牵尾不前，逆理失臣。忠莫往来，惠朔以奔。通《益》。艮为尾、为牵，坤下，故不前。坤为理、为逆、为臣，坤失，故曰失臣。震为卫、为奔。坤北为朔，故曰卫朔以奔。《左传·桓公十六年》：卫朔奔齐，朔以谗构得国，致急子、寿子皆死。逆理失臣，谓朔不义，为二公子所逐也。卫，从元本，宋、汲古作惠。惟宋、元多“忠莫往来”四字，在第三句。	bi zhi heng
比之遁：早霜晚雪，伤害禾麦。损功弃力，饥无所食。详解在需之咸。《遁》初至五与《咸》同，彼以兑为伤害，此以巽落。按：乾为冰、为寒、为霜雪。巽为禾麦、为陨落，伏兑为食，伏坤为饥。	bi zhi dun
比之大壮：适戍失期，患生无聊。惧以发忧，发藏闭塞，邦国骚愁。通《观》。艮为守，故曰适戍。艮为时，坤失，故曰失期。坤迷，故曰无知。坤为患、为忧惧、为藏、为闭塞。震为发，坤为邦国。知，元本作斯，音讹。《左传·庄公八年》：“齐侯使连称、管至父戍葵丘，瓜时而往，曰：‘及瓜而代。期戍，公问不至。”二人因公子无知作乱。惟局本作无知，不惟韵协事当，并于象恰合。宋本、汲古作聊，亦非。怀，依元本。宋本作发，非。发藏，依宋、元，汲古作开藏。	bi zhi da zhaung
比之晋：昊天白日，照临我国。万民康乐，咸赖嘉福。离为夏，故曰昊天、曰白日、曰照临。坤为我、为国、为万民，反震为乐、为嘉福。	bi zhi jin
比之明夷：元吉无咎，安宁不殆。时行则行，勿之有悔。震为元吉，坎为殆，震为行。之，往也，言勿往则悔也。汲古无下二句，从宋、元本。按：《明夷》九三得位有应，排阴而上，故曰行。互震为辰、为行，故曰时行则行。	bi zhi ming yi
比之家人：懿公浅愚，不深受谋。无援失国，为狄所贼。通《解》。震为公、为懿。懿，善也。坎为谋，艮为手为国，艮覆，故无援，故失国。坤为夷狄，坎为贼。丁晏云，《列女传》：“许穆夫人……初许，求之齐，亦求之懿公，将与许女……曰：‘许小而远齐大，而近倘有戎寇。赴告大国。”懿公不听，故曰不受深谋。谋，依宋、元本，与愚协。汲古作不深受谏，失韵。又，公，汲古讹恭。	bi zhi jia ren
比之睽：城上有乌，自号破家。呼唤鸩毒，为国患灾。通《蹇》。解详坤之蒙，《蹇》《蒙》象同，故辞同。惟此以互离为乌。鸟、名，从宋本。汲古作鸟、作号。非。	bi zhi kui
比之蹇：长股喜走，趍步千里。王良嘉言，伯来在道。申见王母。巽为股、为长，故曰长股。《竹书纪年·黄帝》五十九年：“长股氏来宾。”又《淮南子·坠形训》：“海外三十六国，自西北至西南方，有修股氏。”高诱曰：“修，长也。”淮南以父讳长，故改为修。股长，故善走。半震为走、为步、为千里、为王、为良、为嘉喜、为伯乐、为道，离为见。嘉喜，依汲古。宋、元本作嘉言，非。申见王母，从宋、元本。汲古作申生见母，非。伯乐，依汲古。宋、元作伯来。汲古多“下有由子”四字，似衍文。又，申疑西之讹。言王良御穆王，西见王母也。	bi zhi jian
比之解：耕石山颠，费种家贫。无聊处作，苗发不生。震为耕，半艮为石、为山、为家。震为种，离虚，故贫。震为苗、为发，离燥，故不生。虚，依汲古，宋本作处。	bi zhi jie
比之损：二人异路，东趍西步。千里之行，不相知处。震为人，兑卦数二，故曰二人。震为路。震东兑西，震为趋、为步。坤为千里，坤迷，故不知。	bi zhi sun
比之益：纯服黄裳，载土以兴。德义茂生，天下归仁。坤为服，色黑，故曰纯服。震为白，坤为裳，故曰素裳。震为主、为载、为兴、为德。坤为义、为天下。震为茂生、为归、为仁。《史记·周本纪》：武王载木主，观兵孟津，八百诸侯皆归周。素裳及主，从汲古。宋、元本作黄裳、作载土，皆非。此时文王木主在军，故素服。黄裳，吉服也。	bi zhi yi
比之夬：五铣铁颐，仓库空虚。贾市无盈，与利为仇。乾为玉、为金，兑为铣、为颐。铣，钟口两旁也。伏艮为仓库，坤虚故空。巽为贾市、为利，巽覆，故不利。玉，从汲古，宋、元本作五，非。铣、颐，依宋本。汲古作玉锐铁头，非。无，从宋本，汲古讹为。	bi zhi kuai
比之姤：登昆仑，入天门。过糟丘，宿玉泉。问惠观，见仁君。乾为山、为行，在西北，故曰登昆仑。乾为天、为门户。《内经》以“戌亥为天门”。巽入，故曰入天门。巽为糟，乾为山，故曰糟丘。乾为玉，伏坤为水、为夜，故曰宿玉泉。伏震为乐，乾为君、为仁。《六韬》：殷君喜为糟丘，回船酒池。又《南史·陈暄传》：“暄好饮，语兄子秀曰：‘速营糟丘，吾将老焉。”乾为山证，可解《同人》“升其高陵”。同惠欢，依汲古。宋、元本作问惠观，非。三字句。按：《易》以乾坤为门户，以西北戌亥为天门，东南辰巳为地户。乾为天、为山、为行，居西北，巽为入，故曰登昆仑，入天门。	bi zhi gou
比之萃：团团白日，为月所食。损上毁下，郑昭出走。乾为日、为圜；兑为月，乾上缺，故曰为月所食。兑为毁折，在上，故曰损上。互巽，故曰毁下。坤为郑，艮为光明、为昭，故曰郑昭。伏震为出走。《左传·桓公十一年》：郑昭公立，九月出奔卫。按：《萃》兑为月，上六阴爻，兑为毁折，毁在上，巽为陨落，毁在下。言《萃》四至上正反兑，亦正反巽皆有损毁之象。	bi zhi cui
比之升：仓盈庾亿，宜稼黍稷。年岁有息，国家富有。伏艮为仓、庾，为多，故曰盈亿。震为稼、为黍稷、为年岁、为生，故曰息。坤为国、为富有。年岁有息，依宋本。汲古作年丰岁熟。	bi zhi sheng
比之困：虎狼结谋，相聚为保。伺啮牛羊，道绝不通，伤我商人。通《贲》。艮为虎狼，坎为谋、为聚，艮止为伺，兑为羊、为啮，离为牛，故曰伺啮牛羊。艮为道，坎陷，故不通。兑为伤，震为商人。伺啮，依宋、元本。汲古讹思嚼。他本或讹同齿。	bi zhi kun
比之井：木年摧折，常恐不活。老赖福庆，光荣相辅。坎为中，兑为摧折，伏震为年。初四《大过》死，故曰不活。坎为恐也。伏艮为寿、为老，震为福庆。艮为光荣，兑为辅。正伏象互用。中，从汲古。宋本作木。相辅，元本作辅相，依宋本。按：《井》初至四为大坎，四连互成《大过》。《大过》肖坎，坎肖坤，坤为死，逢大坎，故不活。	bi zhi jing
比之革：同载共车，中道分去。丧我元夫，独为孤苦。通《蒙》。震为车、为载，坤亦为车，故曰同载共车。艮为道，震为去，正反艮亦正反震，所向不同，故曰分去。坤为丧，震为夫、为长，故曰丧我元夫。艮为居、为独，震为孤。艮震对，故独与孤居。与，从汲古。宋、元作为。居，从元本。宋本，汲古作苦，失韵。	bi zhi ge
比之鼎：饮酒醉酗，跳跃争鬭。伯伤叔僵，东家治丧。兑为饮，通《屯》。坎为酒，坤迷，震为决躁，故曰醉酗、曰距跳。正反震，故争讼。震为伯，艮为叔。坤死为僵、为伤。震为东，艮为家，坤丧，艮手为治，故曰东家治丧。距跳，宋、元作跳跃，依汲古。讼，宋、元、汲古皆作斗，依王谟本。	bi zhi ding
比之震：出值凶灾，逢五赤头，跳言死格。扶杖伏听，不敢动摇。震为出，坎为灾凶。坎数五，为头、为赤，故曰逢五赤头。震为言、为跳。艮手为格，初四伏《大过》死，故曰死格。扶伏，丁晏云，与扶服同，即匍匐也。坎伏，故曰匍匐。坎为耳，故曰听。伏巽为命，震为摇动，坎惧，故不敢。跳，依宋与汲古。元本讹姚。死格，依宋、元本，汲古作无祐，非。扶伏，依元本，宋本、汲古作扶杖，非。扶伏即匍匐。听命，依无妄之中孚校。元本作“扶仗伏听”，非。按：通《巽》。初至四大坎，四连互成《大过》死，故曰死格。	bi zhi zhen
比之艮：狼虎争强，礼义不行。兼吞其国，齐晋无主。艮为虎狼，三至上正反艮，故曰争强。坤为礼义，艮止，故不行。言坤变艮也。震口为吞，艮为国。伏巽为齐，兑为鲁。震为王，震覆，故无王。齐鲁，宋、元本作齐晋，依汲古。王，宋、元本作主，依汲古。	bi zhi gen
比之渐：南国少子，方略美好。求我长女，薄贱不与。反得丑恶，后乃大悔。艮国、艮少，离南。艮巽皆为材，伏兑为美好。艮为求，巽为长女。坎为薄、离为丑恶。伏震为后，坎为悔。此《林》屡见，殆有故实。陈朴园云：观明夷之噬嗑云：仲氏爰归及此《林》，乃知南国本求婚长女，而女家不与，但以仲女往媵。迨嫡，不（从），以媵备数。故明夷之噬嗑云，不我肯顾，乃大悔恨。后其长女，反得丑恶。故亦悔也。其他《林》词类此者，皆指此事。才略，依元本，汲古。宋作方，系形讹。贱薄，依汲古，宋、元作薄贱。	bi zhi jian
比之归妹：一身两头，莫适其躯。乱不可治，孰为汤汉。通《渐》。艮为身，坎数一，故曰一身。坎为头，兑卦数二，故曰两头。坎为心、为隐，故不见，互离为乱。无见我心，依汲古。宋本无此句。不可治下多‘孰为汤汉四字。费解，故不从。	bi zhi gui mei
比之丰：李耳汇鹊，更相恐怯。偃尔以腹，不能距格。丁晏云，《广雅释兽》：于、李耳，虎也。《尔雅释兽》：汇，毛刺。注云：今猬。《史记·龟策传》：“猬能伏虎，见鹊仰腹。”虎畏猬，猬畏鹊，故云更相恐怯。按卦通《涣》，坎为耳，震为李，故曰李耳。坎为棘、为猬。艮为鸟、为鹊。坎为恐怯，离为腹，在下，故曰偃。震为距格，巽顺，故不能。汇，汲古误橐。相作逢。怯作惜。偃尔作扰余。距作举。均依宋、元本。	bi zhi feng
比之旅：松柏栋梁，相辅为强；八哲五教，王室康宁。艮为木、为坚，故曰柏桂，曰栋梁。兑为辅、为强。巽卦数五，又为命令、为入，故曰入敷五教。艮为室，伏震为王、为乐，故曰宁康。桂，依汲古，宋、元本作松柏。入敷，从汲古，宋、元作八哲。宁康，从元本。宋、汲古作康宁。	bi zhi lv
比之巽：雀行求食，暮归孚乳；反其屋室，安宁如故。通《震》。艮为雀，震为行、为食，艮求，坎为暮、为孚。《说文》：“卵，孚也。”扬子《方言》：“鸡伏卵而未孚。”艮为乳、为室舍，震为反，艮为安康。孚，依宋、元本，汲古作呼。无，依元本，宋、汲古作如。	bi zhi xun
比之兑：四尾六头，为凶作妖；阴不奉阳，上失其明。通《艮》为尾，震卦数四，故曰四尾。坎为头，卦数六，故曰六头。坎为凶、为妖。兑上下卦阴在上，故曰阴不奉阳。兑昧，故上失其明。按：《兑》兑为口、为媚，以色迷主，有妇夺夫权，毋夺子权之象。阴乘阳，故曰阴不奉阳。	bi zhi dui
比之涣：一衣三阙，结缉不便；歧道异路，日暮不到。震为衣，坎数一，故曰一衣。艮为关，数三，故曰三关。关即结束，如今之纽扣。坎为合，故曰结缉。坎陷，故不便。艮震皆为道路，二五正反艮震，所向不同，故曰歧道异路。坎为暮，离为日，离伏，故曰日暮不到。衣，从宋本，汲古作旅，非。翟云升据李白诗，谓结缉即与同行者相结合。岂知宋本旅作衣，结缉谓衣也。关，宋、元本作阙，今依汲古。	bi zhi huan
比之节：牙蘖生齿，室当启户；幽人利贞，鼓翼起舞。牙、芽通。震为牙蘖，兑为齿。言齿初生，若草木之芽蘖也。艮为堂户，震为启，艮为幽人。又，坎为幽，震为人，亦合。震为鼓、为翼、为起舞。蘖，依汲古，宋、元本作孽。堂，宋、元本作当，依汲古。	bi zhi jie
比之中孚：春鸿飞东，以马质金；利得十倍，重载归乡。震为东、为春、为鸿、为飞、为马。艮为金，震为商旅，与艮对，故曰以马货金。《玉篇》：“货，卖也。”巽为利，兑数十，故曰十倍。震为载、为归，艮为乡。货，从汲古。宋、元本作质。艮为金证。按：震为商旅。艮为金，正反艮；巽为利，正反巽，兑居酉，酉数十，故曰利得十倍。	bi zhi zhong fu
比之小过：欢悦以喜，子孙俱在；守发能忍，不见殃咎。震为乐、为子，艮为孙，故曰子孙具在。具者，备也。艮为守、为忍，震为发。具，从宋、元本，汲古作俱，非。发，依宋、元本。守发者，言或止或作，艮震象也。汲古作守强。非。	bi zhi xiao guo
比之既济：精神消落，形骸丑恶；龉齚顿挫，枯槁腐蠹。此用比象。坎为精，坤死，故销落。坤为形、为丑恶。伏兑为齿牙，正反兑，故曰龃龉。伏离为枯槁。龃龉顿挫，从汲古。宋、元本作龉挫顿。	bi zhi ji ji
比之未济：登高上山，见王自言；申理我冤，得职蒙恩。艮为山。震为登、为王、为言、为申明。坎为冤。艮为官，坎为恩，故曰得职。多用半象。焦氏易林注卷三小畜之第九	bi zhi wei ji
小畜之小畜：白鸟衘饵，鸣呼其子；斡枝张翅，来从其母；伯仲叔季，元贺举手。巽为白，离为鸟，兑口为衔，巽为饵。通《豫》。震为鸣、为子、为枝、为羽、为斡、为张。坤为母。震为从、为伯。互坎为仲，艮为叔季、为手。元贺者，贺元日也。举手，揖也。元，依汲古，宋、元本作尤。	xiao xu zhi xiao xu
小畜之乾：东遇虎地，牛马奔惊；道绝不通，南困无功。此用遇卦象。离为东，乾虎巽蛇，故曰东遇虎蛇。离牛乾马，伏震为惊奔、为道。伏坎，故不通。巽为商贾。蛇，依汲古，宋、元本作地。	xiao xu zhi gan
小畜之坤：子锄执麟，《春秋》作元；阴将以终，尼父悲心。依汲古讼之同人校。此用小畜象。经，宋、元本作元。元圣作阴圣。汲古下三句作“庶士开元，豪雄争名，都邑倍游。”兹从宋、元本。	xiao xu zhi kun
小畜之屯：取火泉源，钓鱼山颠；鱼不可得，火不可然。详比之屯。灼，依汲古，宋、元本作取。	xiao xu zhi tun
小畜之蒙：机关不便，不能出言；精诚不通，为人所冤。坎为机关，坤闭，故不便，故言不能出。震为言，为出。坎为心，为精诚，坤闭，故不通。坎为冤，震为人。	xiao xu zhi meng
小畜之需：故室旧庐，稍弊且徐；不如新巢，可治乐居。坎为宫室，为庐。乾为故旧。伏坤为帛、为绂组。坎为蔽。离为巢、为新。兑悦，故曰乐居。蔽绂组，从汲古。元本作稍弊且除。宋作且徐。可以，汲古、宋、元本作可治。依局本。	xiao xu zhi xu
小畜之讼：蜲蛇循流，东求大鱼；预且举网，庖人歌讴。巽为蛇，为鱼。蜲蛇行貌。离位东，坎为流水，乾大，故曰大鱼。预且，宋渔人名。《庄子》：神龟见梦于元君，不能避余且之网。离为网，离火，故曰庖人。伏震为歌讴。	xiao xu zhi song
小畜之师：凿山通道，南至嘉国；周公祝祖，襄适荆楚。艮覆，故曰凿山。震为大涂、为通，故曰通道。震为南，坤为国。震为周、为公、为祝、为荆楚、为诸侯，故曰襄适荆楚。《左传·昭公七年》：“公将往楚，梦襄公祖。梓慎曰：‘襄公之适楚也，梦周公祖而行。”按诗云，仲山甫出祖。毛传：祖，祭道神也。周公祝祖者，谓“襄公之适楚也，梦周公祖而行”也。祖，依宋本。汲古作周公所祝，非。按：艮为山，艮覆则山崩，故曰凿山。妙哉！	xiao xu zhi shi
小畜之比：鹊近却缩，不见头目；日以困急，不能自复。艮为鹊，坤为近、为艮，故曰缩，却缩，退也。言鹊近人而避也。离为目，乾为首，离乾伏，故不见。艮为时，坎为困，震为复，震覆，故不能复。近，从宋、元本，汲古作足。以，从宋、元本。汲古作久。	xiao xu zhi bi
小畜之履：五舌啄难，各自有言；异国殊俗，使心迷惑，所求不得。互巽卦数五，兑为舌，故曰五舌，舌多故啄难。正反兑相对，故各自有言。通《谦》。坤为国、为俗，艮亦为国，正覆艮，故曰异国殊俗。坤为迷，坎为心，故曰使心迷惑。艮为求，坤丧，故不得。二三句皆用覆象。按：《履》初至五正反兑，兑为舌、为言，五舌相对，故啄难、故有言。	xiao xu zhi lv
小畜之泰：天门开辟，牢户寥廓；桎梏解脱，拘囚纵释。乾坤皆为门户，而乾居戌亥，故曰天门。《乾凿度》云：“乾为天门”。《庄子·庚桑楚》云：“天门者，无有也，万物出乎无有。”本之《易》也。互震，故曰开辟。坤闭，故曰牢户、曰桎梏、曰拘囚。震为人，人闭坤中，故有此象。而震为通达，故得解脱纵释也。囚，从宋、元本，汲古讹困。坎为牢，为桎梏，坤闭，故与坎同象。此亦失传之象。	xiao xu zhi tai
小畜之否：坚冰黄鸟，常哀愁悲；数惊鸷鸟，雏为我忧。艮为坚，乾为冰，坤为黄，艮为鸟。伏震为啼，为惊，坤为悲愁。艮为鸷鸟，兑为雏，兑覆，故忧。啼，从汲古。宋本误常，元本误当。鸟、雏，从宋、元本，汲古作鹞、飘。悲愁，宋本误愁悲。失韵。	xiao xu zhi pi
小畜之同人：日走月步，趣不同舍；夫妻反目，主君失居。通《师》。离日坎月。震为步、为趣、为夫。巽为妻。初至三两半离相对，故曰反目。震为主君，艮为居。艮覆，故失居。《小畜·九三》：“夫妻反目”，即以两半离相对，为反目也。	xiao xu zhi tong ren
小畜之大有：金牙铁齿，西王母子。无有患殃。扶舍陟道，到来不久。兑为齿牙，乾为金铁。兑位西，乾王坤母，故曰西王母子。坤为祸殃，坤伏，故无。候舍涉道，未详。疑有讹字。祸，从汲古，宋、元本作患。候，宋、元本作扶，汲古作候。到，从宋、元本，汲古作别。	xiao xu zhi da you
小畜之谦：式微式微，忧祸相半；隔以岩山，室家分散。《式微》，《邶风》诗篇名。坤柔，故曰式微。坎为忧，伏巽绳，故曰绊。艮为岩山、为室家，正反艮，故曰分散。绊，从汲古，宋、元本作半，非。“式微式微，胡不归？”黎臣怨其君，不归，故曰绊。又，震为归，故知半非。又，式微，元本讹拭牧。依宋本、汲古。按：坤为太柔，故曰式微。坎忧坤丧，伏巽绳，故曰忧祸相绊。	xiao xu zhi qian
小畜之豫：众神集聚，相与议语；南国虚乱，百姓劳苦；兴师征伐，更立贤主。解详屯之节。《节》中爻艮震，与《豫》体同。聚集，从宋、元本，汲古作集聚。更，汲古作别，依宋、元本。	xiao xu zhi yu
小畜之随：虎狼争食，礼义不行；兼吞其国，齐鲁无主。艮为虎狼，初四正反艮，震口，故曰争食。坤为礼义，《否》初往上坤形毁，艮止，故不行。艮为国，兑口，故曰吞。巽齐兑鲁，震为王，正反震，故曰无王。言列国互相兼并，周王不能制止也。义、行、鲁，从宋、元本，汲古作“让”、作“能”、作“晋”。王，各本多作主，岂知行与王韵，主虽震象，韵不协，依汲古比之艮校。	xiao xu zhi sui
小畜之蛊：寄生无根，如过浮云；本立不固，斯须落去，更为枯树。《汉书·东方朔传》：著树为寄生。师古曰：寄生者，芝菌之类。为雨淋著树而生，故曰无根。上艮形似寄生，巽下断，故无根。互大坎，故曰浮云。巽下断，故本不固，故落去。艮为时、为待，故曰斯须。言寄生顷刻即枯落也。离为枯。丁据《诗正义》，以茑释寄生，非。茑固名寄生，然非斯须落去之物，与此不合。	xiao xu zhi gu
小畜之临：子啼索哺，母行求食；反见空巢，长息訾弋。详乾之同人。求，依宋、元，汲古作取。訾我，宋、元作訾弋，汲古作紫弋。依乾之同人校。	xiao xu zhi lin
小畜之观：驾驷逐狐，轮挂荆棘；车不结辙，公子无得。伏震为驾、为驷、为逐，艮为狐。伏乾为圜、为轮。震为荆棘，艮止，故曰挂。坤为车，艮为道路、为辙。坤闭艮止，故曰车不结辙。言轮不动而无辙迹也。震为公子，坤虚，故无所得。正伏象杂用。	xiao xu zhi guan
小畜之噬嗑：方啄广口，仁智圣厚；释解倒悬，唐国太安。通《井》。兑为口，艮为喙。震为仁，坎为圣、为智，艮为厚。《井》巽绳为悬，兑为倒巽，故曰倒悬。震为解释，艮为国家，为安。家，各本皆作唐，依井之恒校。	xiao xu zhi ke shi
小畜之贲：驾福乘喜，来至家国；戴庆南行，离我安居。震为驾、为乘、为福喜、为东、为嘉。艮为国、为戴。震为庆，故曰戴庆。离为南，故曰南行。艮为宅，为居、为安。东至嘉国，移居安宅，依汲古。宋、元本作“来至家国，离我安居”，失韵。非。	xiao xu zhi ben
小畜之剥：孔鲤伯鱼，北至高奴；木马金车，驾游大都；王母送我，来牝字驹。坤为鲤，为鱼，中虚，故为孔。坤位北，艮为奴，艮山在上，故曰高奴。高奴，地名。《项羽本纪》：董翳王上郡，高奴是也。坤为马，艮木，故曰木马。坤为车，艮金，故曰金车。坤为都，伏乾为大，故曰大都。乾王坤母，坤我，故曰王母送我。坤为马，为牝，故曰牝字驹。《史记平准书》：乘字牝者，不得集会。字，乳也，即牝也。字，依宋、元本，汲古作牸。字、牸同。坤北、艮金确证。	xiao xu zhi bo
小畜之复：三足无头，不知所之；心狂精伤，莫使为明，不见日光。震足，数三。乾为头，乾伏，故曰三足无头。震为之，坤迷，故不知所之。震为狂，为精神，坤为伤，故曰精伤。坤黑，故不明。乾为日，乾伏，故不见。	xiao xu zhi fu
小畜之无妄：騋牝龙身，日驭三千，南止苍梧，与福为婚。道里夷易，安全无忌。震为马、为龙。巽为牝，艮为身。乾为日，震为驭驱也。为三千、为南，为苍梧。艮止，震巽为夫妇，故曰婚。艮为道、为里，震为夷易。艮安震乐，故无忌。驭，依宋本。元本讹取。汲古讹越。由二本讹字观之，似当为趣。	xiao xu zhi wu wang
小畜之大畜：辰次降娄，王驾巡时；广佑施惠，安国无忧。降娄，即奎娄，戌分。艮先天位戌，故曰辰次降娄。乾为王，震为驾，为巡狩。乾为广，为施惠。艮为安、为国，震乐，故无忧。狩，依汲古。宋、元本作时，非。	xiao xu zhi da xu
小畜之颐：望幸不到，文章未就；王子逐走，马骑衔伤；昳迹不得，曷其有常。蔡邕《独断》云：天子所至，辄有赏赐，故曰幸，言人民冀幸得赏也。艮为望，震为王、为行、为幸。艮止，故不到。坤为文章，艮止，故不就。震为王子、为走、为马、为骑、为口，故为衔。坤伤，故曰衔伤。震为迹，佚，避也，言遁迹不得也。文章未就，从宋本增。汲古及各本皆无。佚，从宋本，汲古作失，非。屈子远游，离人群而遁佚，是其义。艮为望确证。	xiao xu zhi yi
小畜之大过：中原有菽，以待饔食；饮御诸友，所求大得。乾为郊，故曰中原。下巽为菽。兑为饮食，为友。伏艮为求。	xiao xu zhi da guo
小畜之坎：乱茅缩酒，灵巫拜祷；神怒不许，瘁愁忧苦。伏巽为茅，坎为酒。祭时灌酒茅上，曰缩酒。缩，漏也。《井·九三》云：“瓮敝漏。”巽为漏也。伏兑为巫，为祷，艮为拜。震为神、为怒。坎为劳瘁愁苦。愁忧，从宋、元本。汲古作尽愁。	xiao xu zhi kan
小畜之离：李华再实，鸿卵降集；仁哲以兴，荫国受福。详比之讼。	xiao xu zhi li
小畜之咸：源出陵足，行于山趾；不为暴害，民得安居。通《损》。坤为水，艮陵。震为足、为趾。上山下足，水从山出，故曰源出陵足，行于山趾。坤为害，艮安，故不害。坤为民。源，汲古作原。依宋、元本。处，宋本、汲古作居。从元本。	xiao xu zhi xian
小畜之恒：客入其门，奔走东西；童女不织，士弃耕亩；暴骨千里，岁寒无年。通《益》。震为客，艮为门，巽入。震东兑西，震为奔走，兑少，故曰童女。巽为织，艮止，故不织。震为士，为耕，坤为亩，艮止，故不耕。兑为骸骨，坤为千里。艮火在上，故曰暴骨千里。坤为岁、为民、为饥。饥，依汲古，宋、元本作寒。	xiao xu zhi heng
小畜之遁：天之所予，福禄常在；以永康宁，不忧危殆。乾为天、为福禄。艮安，故不危。汲古无第三句，依宋、元本。	xiao xu zhi dun
小畜之大壮：蝗食我稻，驱不可去；实穗无有，但见空藁。伏巽为蝗，兑为食，震为稻，为驱。艮为果蓏、为实穗。艮伏，故无有。坤虚，故曰空藁。藁，汲古作槁，依宋、元。	xiao xu zhi da zhaung
小畜之晋：牛骥同堂，郭氏已亡；国破空虚，君奔走逃。艮为槽，坤牛坎马，皆与艮连体，故曰同槽。《说文》：“槽，马食器也。”艮为郭，坤亡，故曰郭氏以亡。郭，国名，为齐所灭。坤为国，为空虚，坎破，故曰国破。乾为君，乾伏，故曰君逃。槽，从宋本，汲古作堂，以与亡韵。岂知槽与逃韵。以，从汲古。宋、元本作已。郭，国名，为齐所灭。见胡传。	xiao xu zhi jin
小畜之明夷：狗无前足，阴谋其北；为身贼害，何以安息。艮为狗，初爻阳，故曰无前足。坎为谋、为伏，故曰阴谋。震为反，为叛。坤为北、为身、为害。坎为贼，震行，故不息。害贼，从元本。宋本作贼害，不韵。叛，汲古、宋、元作其。依局本。	xiao xu zhi ming yi
小畜之家人：两轮自转，南上大阪；四马共辕，无有重难；与禹笑言。鹤鸣窍穴，不离其室。通《解》。坎为轮，重坎，故曰两轮。离为南，震为上、为阪。坎为木、为辕，震为马，卦数四，故曰四马共辕。坎为屯，震乐，故无有屯难。震为笑言、为王，坎劳，故曰与禹笑言。屯，从元本。宋本，汲古作重。又宋、元多“鹤鸣窍穴，不离其室”八字，与上文义不属。故从汲古。按：《解》椙坎为轮、为通，重坎，震动，故曰两轮自转。震为王、为笑言，坎劳，故曰与禹笑言。震上行而出险，故无有屯难。	xiao xu zhi jia ren
小畜之睽：芽孽生达，阳昌于外；左手执龠，公言锡爵。此用小畜伏象。伏震为芽蘖，为生达。在上，故曰昌外。艮为手、为执。震为左、为籥、为公、为言、为爵。全用《小畜》伏象。震为公、为爵，可解《易》。	xiao xu zhi kui
小畜之蹇：秋花冬萼，数被严霜；甲兵当庭，万物不生；雄犬夜鸣，民扰大惊。此用《小畜》象。兑为花萼、为秋。乾为冬、为霜。离为甲兵，伏艮为庭。当庭疑有讹字。震为万物，兑折，故不生。艮为犬，坎夜，震为扰惊。兑为华确证，可释《大过》。	xiao xu zhi jian
小畜之解：霜降闭户，蛰虫隐处；不见日月，与死为伍。详坤之需。	xiao xu zhi jie
小畜之损：身载百里，功加四海；为文开基，武立大柱。坤为身，为载、为百里、为海。震为功，数四，故曰功加四海。坤为文，艮为基。震为武，艮为天、为柱。天，依汲古，宋、元本作大。震为武证，可解《易》。又，载，疑为宰。又按《神异经》：昆仑有铜柱焉，其高入天，所谓天柱。又《列子》：共工氏触不周之山，天柱折，地维绝。立天柱，犹植基也。	xiao xu zhi sun
小畜之益：禹作神鼎，伯益衘指；斧斤高阁，憧位独坐；卖庸不售，苦困为祸。震为王、为禹、为神、为鼎、为伯。坤为聚、为益。艮为指，震口为衔。伏兑为斧斤，艮为高阁。言斧斤阁置不用也。憧，《说文》：意不定也。《咸·九四》“憧憧往来”，憧立者言徙倚不定也。又《集韵》：憧，音蠢，与同。憧立，犹痴立也。尤与坤迷象合。震立、艮坐坤寡，故曰独坐。庸傭同。艮为庸，巽为市易，故曰卖庸。《汉书·栾布传》：“穷困，卖庸。”注：“谓受雇也”。坤害，故不雠。《汉书·高祖纪》：每留酤，雠数倍。如淳曰，雠，售也。坤为困苦、为害。丁晏云：《吕览》：周鼎著倕而齕其指。《淮南子·本经训》：“周鼎著倕，使衔其指。”注：“明不当太巧也。”兹作伯益，乃传闻异词。凡子书述故事多如此。憧，从宋、元本，汲古作幢，非。立，从汲古，宋、元本作位，非。卖庸不雠，从元本，宋本作卖庸不售，汲古作卖贾不售。苦，从宋、元本、汲古作雠，乃妄人将雠字移置于此。祸，从宋、元本。汲古作害。	xiao xu zhi yi
小畜之夬：福祚之家，喜至忧除；如风兼雨，出车入鱼。乾为福，重乾，故曰聚。伏坤为鱼、为水，兑悦故喜。三四句，依汲古，宋、元本作“如风兼雨，出车入鱼”。	xiao xu zhi kuai
小畜之姤：苍龙隐伏，麟凤远匿；寇来同处，未得安息。震为苍，为龙，震伏，故曰隐。坤文为麟凤，坤伏，故曰匿。巽为寇贼，在内，故曰同处。消阳，故不息。寇贼，从汲古。元本作冠履。宋本作寇来。苍龙，从宋本。元本讹仓。按：通《复》。震为苍龙，坤为麟凤，震坤伏，故曰苍龙隐伏，麟凤远匿。言乱世也。	xiao xu zhi gou
小畜之升：白鹤???珠，夜食为明；怀安德音，身受光荣。伏震为鹤、为珠。兑口为衔、为食。坤为夜，艮为光明，故曰夜食为明。言得珠而明也。伏震为音，坤为身，艮贵，艮光，故曰光荣。为，从宋、元本，汲古作待，非。安，从宋、元本，汲古作胡，非。艮为光明。《易》光明象皆得解。宋、元本作《升》林。此必有故实。	Xiao xu zhi sheng
小畜之萃：旦生夕死，名曰婴鬼，不可得视。震为旦、为生。坤为夕、为死。兑为婴儿，坤为鬼。兑食为祀，坤闭，故不可得。旦，依宋、元，汲古作朝。祀，从汲古。宋本讹视。宋、元作《萃》林。	xiao xu zhi cui
小畜之困：行役未已，新事复起；姬姜劳苦，不得休息。通《贲》。震为行役，正反震，故不已。离为新，震起。震为姬，巽为姜，坎为劳，故不息。休，从宋、元本。汲古作安。	xiao xu zhi kun
小畜之井：忧患解除，喜至庆来；坐立欢忻，与乐为邻。详蒙之咸。	xiao xu zhi jing
小畜之革：晨风之翰，大举就温；昧过我邑，羿无所得。晨风，鹯也。通《蒙》。艮为鹯。震晨巽风，故曰晨风。坤为文，震为翰，故曰文翰。文翰，详大过之豫。艮火，故曰就温。坤为我，为邑，坤黑，故曰昧过我邑。坤为恶，故曰羿。坤虚，故无得。陈朴园云：《诗》：“彼晨风，郁彼北林。”疑《齐》诗作温彼北林，故《林》词屡言就温。温、蕴通用。云汉诗，蕴隆虫虫。韩诗作郁。蕴、郁义同。《毛传》，郁，积也，就温，犹集菀耳。文，宋、元本作之，汲古作天。他本或又讹大。兹依大过之豫校。艮鸟、震翰确证，《易》多处得解。	xiao xu zhi ge
小畜之鼎：下田稷黍，芳华生齿；大雨集降，纷涝满瓮。通《屯》。坤为下、为田。震为黍、为华、为生。本卦兑为齿，坎雨坤水，故曰大雨淋集、曰纷涝。震为瓮，在下承之，故满瓮。种，依汲古，宋、元作稷。方，从元本，宋、汲古作芳。生，从宋、元，汲古作当。《诗》：“黍稷方华。”《林》词所本。故知宋、汲古皆误。瓮，亦从宋、元本。汲古作纷荣满壅，非。满瓮，即“盈缶”之义。	xiao xu zhi ding
小畜之震：君子碌碌，鸟庇茂木。见春百谷，心劳愿德。艮为鸟，为庇，震为茂木。艮为君子，艮止，故碌碌。坎为心愿，震为乐、为谷。谷，善也。木，汲古作林，依宋、元本。乐，宋、元作劳，依汲古。见者有谷，宋、元作见春百谷。依汲古。君子句，汲古在第二句，依宋、元本。	xiao xu zhi zhen
小畜之艮：折臂踒足，不能进酒；祠祀阔旷，神怒不喜。艮为臂，坎折，震为足，坎蹇，故曰折臂踒足。坎为酒，坎陷，故不进。震为祠祀，艮止，故阔旷。震为神、为怒、为喜，坎忧，故不喜。震为神确证。凡《易》神象有著。	xiao xu zhi gen
小畜之渐：学灵三年，圣且神明；光见善祥，吉喜福庆；鸣鸠飞来，告我无忧。学灵，小儿学语也。《小畜》兑为雏，为口，正反兑相对，故曰学灵。乾为年，离卦数三，故曰三年。伏震为仁，坎为圣，震为神、为善。艮为明，祥者兆也。吉凶之先见者也。惟明者能先见之。震为喜庆、为鳱鹄。震覆为艮口向内，故曰来。震为言，故曰告。坤为我，坎为忧，震解，故无忧。顾千里曰：《淮南汜论训》：“乾鹄知来而不知往。”郑注《大射仪》引为鳱。愚按《广雅》：“鳱鹄，鹊也。”《广韵》：“鳱鹊，鸟名。”陆贾云：乾鹊噪而行人至。鳱鹄，乾鹊，实一物，即今俗所云喜鹊也。各本皆作鸣鸠飞来，依宋本晋之艮校。且神明见，宋、元本作神明光见，依汲古。按：遇卦《小畜》正反兑相对，兑为雏，故曰灵，兑口上言，下口亦学语，故曰学灵。	xiao xu zhi jian
小畜之归妹：三妇同夫，志不相思；心怀不平，志常愁悲。兑为妇，震数三，故曰三妇。震为夫，坎为心志，坎陷，故不平。坎忧，故愁悲也。至常，宋、元本作志常。志与上复，依汲古。	xiao xu zhi gui mei
小畜之丰：中田膏黍，以享王母；受福千亿，所求大得。坎为土、为中，互大坎，故曰中田。巽为黍、为母，兑食为享，震为王，故曰享王母。震为福、为千亿，伏艮为求。膏，从宋、元本，汲古讹高。《山海经》：广都之野，后稷葬焉，其地生膏黍。膏黍者，黏黍也。《丰》中互大坎，故曰膏。	xiao xu zhi feng
小畜之旅：阳火不灾，喜至庆来；降福送喜，鼓琴歌讴。离艮皆为火，中互大坎，坎水，故不为灾。旁通《节》。震为耕，兑卦数二，故曰二耕。春耕、秋耕也。震为喜庆、为福、为鼓瑟、为歌讴。不灾、庆来。从宋、元本。汲古作不忧，作喜至。二耕，从汲古。宋、元本作喜至庆来。又，汲古鼓瑟上多为我二字，歌讴下多“送喜”二字，为五句。然音皆不协，疑字句有讹误。然宋、元本灾、来韵，讴不韵，仍未惬。	xiao xu zhi lv
小畜之兑：阳明不息，君无恩德；伯氏失利，农丧其力。互离火，故明不息。震为君、为恩德、为伯。震伏故无，故失利。巽为利也。震为农人，震伏，故丧力。农，从宋、元本，汲古作民。	xiao xu zhi dui
小畜之巽：燕雀衘茅，以生孚乳；兄弟六人，姣好孝悌；各得其愿，和悦相乐。兑为燕雀、为衔，互巽为茅，故曰衔茅。伏坎为孚，艮为乳。震为生、为兄。艮坎为弟，坎数六，故曰兄弟六人。兑为媚、为悦，故曰姣好。互巽为顺，故曰悌孝。兑悦，故曰和乐。艮为鸷鸟，凡雕之属，皆为艮象。兑与艮对。燕雀皆小鸟，故为兑象。俗象离，非。姣，从宋本，汲古作交。悌孝，汲古作孝悌。依宋、元本。孝与乐韵。	xiao xu zhi xun
小畜之涣：鹑尾奔奔，火中成军；虢叔出奔，下失其君。《左传·僖公五年》：“龙尾伏辰……鹑之贲贲……火中成军，虢公其奔。”杜注，鹑，鹑火星。尾，尾星。言丙子平旦，鹑火中，军事有成功也。艮为火、为尾、为星，又为鸟，故曰鹑火、曰鹑尾。贲贲，星体之象。互震为武人，故曰军。艮手、艮虎，故曰虢。《说文》：虢，虎所攫昼，明文也。艮为少，故曰虢叔。震为奔、为君。坎为失、为下。艮火证。	xiao xu zhi huan
小畜之节：两人相距，止不同舍；夫妻离散，卫侯失居。中爻正反艮，故曰相距。正反震，故曰两人。又兑卦数二，亦两人象。艮为舍、为止，正反艮，故不同舍。震夫巽妻，巽为风而伏不见，故曰离散。震为诸侯、为卫，故曰卫侯。艮为居，坎陷，故失居。此用覆象，《易》词用覆者可解。	xiao xu zhi jie
小畜之中孚：魃为燔虐，风吹云却；欲上不得，反归其宅。艮为火，故曰旱虐。震为神，与艮火连体，故曰魃。《诗·大雅》：“旱魃为虐。”《毛传》：“魃，旱神也。”巽为风，兑口为吹，大坎为云，坎伏，故曰云却。却，退也。艮为止、为宅，震为归，故曰反归其宅。魃、虐，从宋本、汲古。旱，从丁《释文》。汲古作菑，宋本作燔。元本作魁为番虎，全讹。按：艮为火，二至五正反艮，火势炽，《中孚》肖乾，大离之象，故曰旱虐。	xiao xu zhi zhong fu
小畜之小过：关雎淑女，配我君子；少妻在门，君子嘉喜。艮为城关、为鸟，故曰关雎。兑女震善，故曰淑女。艮为君子，兑者艮妻，故曰配。巽为姜，《大过》以巽为女妻，故曰少姜。艮为门，震为喜。少姜，依汲古。宋、元本均作少妻，非。妻应作齐。少齐，见《左传》，巽象也。陈朴园曰，关雎乃后妃为文王求嫔。据《易林》则是后妃为文王求少姜而得之矣。愚按，文王妃嫔，不见有姜氏。武王后邑姜，为太公女，安知非为武王求得乎！又《易林》师之坤说《桃夭》诗云，男为邦君。陈朴园以为似是武王娶邑姜事，非民间嫁娶，与此正合。此焦诗与毛异处。	xiao xu zhi xiao guo
小畜之既济：慈母赤子，飨赐得士；夷狄服除，以安王家。此用小畜象。伏坤为母。震子坎赤，故曰赤子。兑为宴飨，震为士。伏坤为夷狄，坤顺，故服。震王，艮家。夷狄服除，依宋、元本，汲古作降。家，依宋、元。与除韵。服除者，言降服扫除之也。	xiao xu zhi ji ji
小畜之未济：三足孤乌，灵鸣督卸，思过罚恶，自贼其家。《汉志》：日中有三足乌。《小畜》伏震为足，数三，故曰三足。离为乌，伏坎，故曰孤乌。离为明，坎为贼，艮为家。伏坤为过恶，艮为司，坎为罚。依坎之涣校，增末句。汲古孤乌讹狐鸣，司讹思，依宋、元。家音姑，与乌韵。丁云，《汉书·尹翁归传》：往署督邮。盖督察之官。愚按，《周礼·龟人》：“天龟曰灵属。”《尔雅》：“二曰灵龟。”《古今注》：龟，一名元衣督邮。然则灵明督邮，谓龟也。与乌同，为离象。履之第十	xiao xu zhi wei ji
履之履：十乌俱飞，羿得九雌；虽得淂全，且惊不危。元刊《易林》旧注云，尧时十日并出，羿射其九日，九乌皆死。离为乌，兑数十，故曰十乌。离为恶人，故曰羿。伏震为射，数九，故曰羿射九雌。坤为雌，坤伏乾出，故曰雄得独全。伏震为惊，坎为险，坎伏，故不危。乌，从宋、元本，他本多讹鸟。雄得独全，虽惊不危，依汲古。宋本作虽得独全，元本作雄虽得全，皆非。又“虽惊”，宋、元本作“且惊”，亦非。	lv zhi lv
履之乾：东向藩垣，相与笑言；子般执鞭，圉人作患。此用履象。巽为蕃垣。蕃垣，墙也。蕃与藩通。《诗·大雅》“四国于藩”是也。离东，故曰东向。初至五两兑口相对，故曰相与笑言。伏震为子、为般。般，反也。伏艮为执，巽为鞭，故曰执鞭。艮为圉，坎为患。《左传·庄公三十二年》：“雩，女公子观之。圉人荦，自墙外与之戏，子般鞭之，后荦弑子般。”《林》全用其事。圉、患，从宋、元本，汲古等本皆讹作“乐人作欢”。离东证。	lv zhi gan
履之坤：循河樀舟，旁淮东游；渔父举网，先得大鰌。坤为河、为淮。《履》伏震为舟、为东，故曰东游。坤为聚、为渔，乾为父，故曰渔父。离为网，坤为鳅，巽亦为鳅，兼用遇卦。榜舟，从汲古。宋作樀，元作摘，皆讹。	lv zhi kun
履之屯：辕折轮破，马倚仆卧，后旅先宿，右足跌踒。震为辕，坎为轮、为折、为破。震马、艮仆、艮止，故马倚仆卧。震为后、为行旅，坎为宿。震为足，遇险，故跌踒。先，从宋、元本，汲古作失。	lv zhi tun
履之蒙：两人相绊，相与悖戾；心不同争，讼忷忷然。震为人，正反震，故曰两人。伏巽为绳，正反巽，故相绊。坎为悖戾，两人相背，故悖戾，故不同。坎为心，震为言，正反震，故讼争。绊，从宋、元本，汲古作伴。二三句从汲古，宋、元本作心不同争，讼忷忷然。非。	lv zhi meng
履之需：北辰紫宫，衣冠立中；含和建德，常受天福。详坤之观。立，汲古作在。	lv zhi xu
履之讼：游居石门，禄身安全；受福西邻，归饮玉泉。详需之既济。惟此以巽为石，乾为门。巽为石，坎为西证，可解《易》。第二句宋、元本作禄身安全，汲古作禄祉安全。兹依需之既济校。	lv zhi song
履之师：羊肠九萦，相推并前；止须王孙，乃能上天。坤为肠，震为羊，数九，故曰九萦。震为王，伏乾为天。详蛊之剥。	lv zhi shi
履之比：争讼相倍，和气不处；阴阳俱否，谷风母子。坎上下两兑口相倍。倍，反也。坎为和，相倍，故不和。《谷风》，《邶风》诗篇名。毛谓为夫所弃。兹谓无子，是齐诗义也。坤为风。	lv zhi bi
履之小畜：郭叔距颐，为棘所拘；龙额重颡。祸不成殃，复归其乡。旧注皆云故实未详，盖所据者，古今无其书。但以象论，似无讹字。卦通《豫》。艮为郭，为叔，兑为颐。坤方，故曰矩颐。坎为棘，艮拘。震龙，艮为额，为颡。坤为重，故曰重颡。坤为祸，震解，故不成殃。艮为乡，震为复、为归。矩，各本讹距。龙额，汲古作童颜，非。依宋本。	lv zhi xiao xu
履之泰：虿室蜂户，螫我手足；不得进止，为吾害咎。详屯之明夷。	lv zhi tai
履之否：怒非其怨，因拘有迁；贪妬腐鼠，而呼鴞鸢，失反被困。伏震为怒。坤为物、为嫉妒。艮为鼠，巽敝，故曰腐鼠。艮为鸢，震为呼。《庄子》：鸱得腐鼠，鵷雏过之，仰而视之，曰嚇。《林》似本此而变其意，言贪得腐鼠呼鸢相助，岂知反为所夺而失饵也。倒被困患，依丁本，局本。宋、元二本皆作“失反被困”。汲古作“到掖困患”。自令失饵，依汲古增。	lv zhi pi
履之同人：婴孩求乳，母归其子；黄麑悦喜，自乐甘饵。此用《履》伏象。震为婴孩，艮为乳、为求。震为子、为归，坤为母。坤舍震上、故曰母归其子。震为鹿。麑，鹿子也。坤黄，故曰黄麑。震为喜。宋、元本末多“自乐甘饵”。	lv zhi tong ren
履之大有：针镂胜服，锦绣不成；鹰逐雉兔，爪折不得。此用《履》象。伏坎为针，巽为缕、为锦绣。兑毁，故曰徒劳、曰不成。伏艮为鹰，离为雉。震为兔、为足、为爪。坎蹇，故爪折不得。本象、对象杂用。徒劳，依汲古。宋、元本作胜服。	lv zhi da you
履之谦：雨潦集降，河梁不通；邹鲁闭塞，破费市空。坤水坎水，故曰雨潦、曰河渠。坎为塞，故不通。伏巽为齐，兑为鲁，坤闭，故曰齐鲁闭塞。坎破，巽为市，坤虚，故市空。渠、齐，依汲古。宋、元作梁、作邹。	lv zhi qian
履之豫：封豕沟渎，水潦空谷；客止舍宿，泥涂至腹。处无黍稷。坎为豕、为沟渎。《天官书》奎为封豕，为沟渎。主江河之事。故曰水潦。坎为水，艮为谷，坤虚，故曰空谷。震为旅客，艮止。艮舍，坎为宿、为泥涂。坤为腹，故曰至腹。震为黍稷，坤死，故无。	lv zhi yu
履之随：三奸相扰，桀跖为交；上下骚离，隔绝天道。震数三，巽为伏、为奸，震为扰。正反震，故曰相扰。兑刚，故曰桀。巽为盗，故曰跖。艮上兑下，互大坎，故隔绝。艮为道。友，依汲古，宋、元本作交。	lv zhi sui
履之蛊：齐景惑疑，为孺子牛；嫡庶不明，贼孽为患。巽为齐，互离日，故曰齐景。互坎，故疑惑。艮为孺子，离为牛，震为嫡子，兑为孽、为庶。坎为贼、为患、为孺子牛。事见《左传·哀公六年》：“鲍子曰：‘汝忘君之为孺子牛而折其齿乎？”孺子，名荼。	lv zhi gu
履之临：三羊俱亡，走奔南行；会暮失迹，不知所藏。兑为羊，震数三，故曰三羊俱亡。亡者逃也。震为亡、为奔走、为南。坤为暮，震为迹，坤迷，故失迹。坤为藏，坤黑，故不知。所，依宋、元。汲古作其。	lv zhi lin
履之观：请伯行贾。代山之野，夜历险阻；不逢危殆，利如浇酒。通《大壮》。震为伯，为商贾。艮为山，震东，故曰岱山。坤为野，为夜，艮为险阻。巽为利。酒，疑坤水象。夜，依宋、元本，汲古作犯。岱，宋、元皆讹代。《韵补》云，殆音以。按《易林》殆字，十九叶以。	lv zhi guan
履之噬嗑：桑之将落，殒其黄叶；失势倾侧，而无所立。震为桑，伏巽为落、为陨。震为黄，故曰陨其黄叶。坎陷为倾侧、为失。之，依宋、元本，汲古作方，非。桑、依宋本。元本与汲古作叶，非。《诗·卫风》：“桑之落矣，其黄而陨。”	lv zhi ke shi
履之贲：上山求鱼，入水捕狸；市非其归，自令久留。震上艮山，艮求，下离为鱼，坎为水，艮为捕、为狸。狸在上而于下坎水捕之，鱼在下而于上山求之，当然不得。伏巽为市，归，聚也，言所市非地。艮止，故久留。狸，从宋本，汲古作兔。	lv zhi ben
履之剥：名成德就，项领不试；景公耋老，尼父逝去。艮阳在上为名，坤为成，艮为项领。《诗·小雅》：“有莺其领”。传：领，颈也。又：“四牡项领”。传：项，大也。笺：但养大其领，不肯为用。兹曰不试，与《诗》义同也。艮止，故不试。艮为火、为景，坤为老，伏乾为父，艮山，故曰尼父。坤死，故逝去。《论语》：“景公曰：‘吾老矣，不能用也。孔子行。”《左传》：“孔子卒，公诔之曰，哀哉尼父，勿自律。”	lv zhi bo
履之复：天之奥隅，尧舜所居；以存保身，为我国家。伏乾为天，坤方大，故曰奥隅。震为帝，故曰尧舜。坤为聚、为居、为身、为国家。坤安为保。第三句宋本作“以存保身”，依汲古。第四句宋、元本作“为我国家”，汲古作“保我邦国”。兹保我，依汲古。国家，依宋、元本。	lv zhi fu
履之无妄：雎鸠淑女，贤圣配偶；宜家寿福，吉庆长久。《左传·定公十年》：“晋赵鞅围卫……讨卫之叛……曰：‘由涉佗，成何。……遂杀涉佗，成何奔燕。君子曰：‘此之谓弃礼。”震为伯，艮为名。坤为礼、为身，坤伏，故曰弃礼诛身。震为道，巽伏，故不得。艮为成，震为子、为奔，为燕。宋、元本作《颐》林。	lv zhi wu wang
履之大畜：两人俱争，莫能有定；心乖不同，讼言起凶。震为人，三上正反震，故曰两人、曰相争、曰无定、曰心乖不同而讼也。伏坤为凶。按：《大畜》震为言、为口、为伐，正反震，故相争、曰心乖、曰讼言。	lv zhi da xu
履之颐：涉伯徇名，弃礼诛身；不得其道，成子奔燕。艮为鸟、为雎鸠，震淑坤女。伏乾为圣贤，乾坤为配偶。艮为家，震为福、为吉庆。艮为长久。庆，依宋本，汲古作善，宋本作《无妄》林。	lv zhi yi
履之大过：逾江求橘，并得大栗；烹羊食肉，饮酒歌笑。伏坤为江河，震为逾，艮为橘、为求。乾为大、为木果，故为大栗。兑为羊、为饮食，大坎为酒，震为歌笑。正伏象杂用。江，依宋、元本，汲古作河。炙，依汲古，宋、元作肉。饮，汲古作饭，依宋、元本。	lv zhi da guo
履之坎：山险难升，涧中多石；车驰轊击，重伤载轴；担负善踬，跌踒右足。详乾之谦。差，同蹉，依汲古，宋、元本讹善。此等处汲古尚存真字，胜宋、元本。	lv zhi kan
履之离：元利孔福，神所子畜；般乐无苦，得其欢欲。互巽为利，伏震为孔、为福。为神、为子、为般乐、为欢。允，从汲古，宋、元本讹元。	lv zhi li
履之咸：乌鹊食谷，张口受哺；蒙被恩福，长大成就；柔顺利贞，君臣合好。艮为鸟，兑为食，巽为谷。兑为口、为哺。乾为恩福。伏震为长，下艮为成。坤为柔顺，巽为利。乾君艮臣，故曰合德。德，依汲古，宋、元本作好。	lv zhi xian
履之恒：潼滃蔚荟，肤寸来会；津液下降，流潦滂沛。详坤之旅。惟彼曰扶首来会，以艮为扶，互坎为首，巽为丝缕，故必曰扶首乃切。此则震为覆艮，艮为手。《公羊传·僖公三十一年》何休注此句云，侧手为肤。按指为寸，艮覆，象侧手按指，故必曰肤寸方切，或者不论何卦，谓扶首是，肤寸非者，殊不知《林》词、《林》字皆由象生也。	lv zhi heng
履之遁：路多枳棘，步刺我足；不利旅客，为心作毒。详屯之贲。	lv zhi dun
履之大壮：虺蝮所聚，难以居处；毒螫痛甚，疮不可愈。通《观》。巽为虫、为虺蝮，坤聚。艮居，坤害，故不可居。坤阴为毒螯，艮为节、为疮，坤丧，故不可愈。首句依宋、元本，汲古作虺蛇求聚。	lv zhi da zhaung
履之晋：麟凤相随，观察安危；东郭圣人，后稷周公；共和政令，君子攸同；利以居止，长无忧凶。离文坤文，故曰麟凤、曰相随。离为观，艮安，坎危。坤为国，离东，故曰东国。坎为圣，坤上为后稷。反震为周、为公。艮为君、为居止。坤为忧凶，离明在上，故不凶。周公下，宋、元本多“共和政令”四字，汲古无。察观，依汲古。宋、元作观察。东国，依汲古。宋、元本作东郭。	lv zhi jin
履之明夷：筑乱不时，使民恨忧；立祉为笑，君危臣骚。离为恶人，坤亦为恶，故曰桀。离为乱，坤亦为乱。艮为时，艮覆，故曰不时。坤为民，坎为忧，震为趾，坎数六，故曰六趾。震为笑、为君，坤为臣、为羞，坎险，故危。桀，宋、元作築。依汲古本。六，依汲古，宋本讹立。趾，依元本，宋本讹祉，汲古同。《庄子·骈拇》：“枝指”。注，枝指，六指也。骈拇，谓足拇指连第二指也。又云，二者或有余于数，或不足于数，其为忧一也。六趾或为六指。六指屡见他《林》。	lv zhi ming yi
履之家人：黄帝所生，伏羲之宅；兵刃不至，利以居止。详屯之萃。宇，宋、元本作宅，失韵。	lv zhi jia ren
履之睽：雀行求食，暮归屋宿；反其室舍，安宁无故。详比之巽。屋宿、反，依宋本，元本反作及；屋宿，汲古作喔嚅。如，依汲古，宋、元作无。又屋宿，比之巽作孚乳。姑两存之。	lv zhi kui
履之蹇：太仓积谷，天下饶食；阴阳调和，年岁时熟。此用《履》伏象。艮为仓，震为谷，坤聚，故曰积谷、故曰饶食，坎为食也。坎为和，坤为牛岁，艮为时。	lv zhi jian
履之解：竿旄旗旌，执帜在郊；虽有宝珠，无路致之。详师之随。宋本作《损》林。	lv zhi jie
履之损：履机蹈颠，坠入寒渊；行不能前，足矮不便。覆为履蹈，艮为尾、为颠。坤为渊、为寒，坤下，故坠。震为行，艮止，故不能前。兑折，故足踒。尾，汲古作危，依宋、元本。寒，依宋本，汲古作泉。行，依宋本。汲古作蹇，与下踒义复。故知宋本是。宋本作《解》林。	lv zhi sun
履之益：???命止车，和合两家；蛾眉皓齿，二国率僵。巽为命，震口为衔、为上，坤为车。艮为家，正反艮相对，故曰和合两家。巽为蛾，艮为眉，震为齿、为白，故曰蛾眉皓齿。坤为国，数二，震乐，故曰二国不殆。此似有故事，待考。不殆，依汲古，宋、元本讹率僵。	Lv zhi yi
履之夬：吉日车攻，田弋获禽；宣王饮酒，以告嘉功。乾为日、为吉。伏坤为车、为田。艮为禽获，乾为王，乾又为大明，故曰宣王。兑为饮、为告，乾为功。《吉日》《车攻》，皆《小雅》美宣王诗篇名。禽攻为韵。与《易·比·九五》象辞“禽”中韵正合。	lv zhi kuai
履之姤：重伯黄宝，宜以我市；嫁娶有恩，利得过母。乾为金、为贵、为宝。伏坤为帛、为我。巽为市。震为嫁、为生、为息。巽为母。金帛贵、与，依汲古。宋、元本作重伯黄，作以。息，汲古作恩。依元本。利得，依宋、元本，汲古作得利。母，依宋、元。汲古作倍。	lv zhi gou
履之萃：延颈望酒，不入我口；深以自喜，利得无有。详讼之益。	lv zhi cui
履之升：牧为代守，飨食甘赐；得吏士意，战大破胡，长安国家。此用李牧事。坤为养、为牧、为邑、为北，故曰代。伏艮为守。兑为飨，坤为甘。震为吏士、为战。兑为折，坤为胡，故曰破胡。坤为安、为国家，巽为长。食、吏，从宋、元本，汲古作养、作利，非。家，音姑。《史记》：李牧为代守，日飨士不与匈奴战。后大破胡。	lv zhi sheng
履之困：日出温谷，临照万国；高明淑仁，虞夏配德。离为日、为温，兑为谷，故曰日出温谷。伏艮为国，震为万、为临，离日为照，故曰照临万国。艮为高、为明，震为淑仁、为帝王，故曰虞夏。仁，汲古作人。德，作台，依宋、元本。	lv zhi kun
履之井：逐兔索乌，破我弓车；日暮不及，失利后时。通《噬嗑》。震为兔、为逐，艮为求、为乌，故曰逐兔索乌。坎为破、为弓、为车，离日，坎暮，坎蹇，故不及。巽为利，震为后、为时，坎为失，故曰失利后时。	lv zhi jing
履之革：譌言妄语，传相诖误；道左失迹，不知所处。二上正反两兑口相背，故曰讹言妄语、曰传相诖误。《战国韩策》：“诖误人主。”《汉书·景帝纪》：“诖误吏民。”言疑误也。艮为道，震为左、为迹，伏坎为失。所，依宋本，汲古作户。此可解《困·彖》“有言不信”。	lv zhi ge
履之鼎：履虎蹑蛇，贬损我威；君子失车，去其国家。此用伏象《屯》，震为履蹑，艮为虎，坤为蛇。坤柔，故损威。震为威也。艮为君子，坤为车、为丧，故失车。坤为家国，震为去。蛇、车，依宋本，汲古作尾、作否。	lv zhi ding
履之震：本根不固，花叶落去；更为孤妪，不得相亲。通《巽》下断，故曰本根不固，华叶落去。兑为华，巽陨落。妪，老母也。巽为母、为寡，故曰孤妪。离目为视。视，依汲古，宋、元本作亲。兑为华可解《大过·九五》。巽陨落，见《左传》。	lv zhi zhen
履之艮：五轭四軏，优得饶有；陈力就列，驺虞喜悦。详坤之小畜。惟彼作四，此作，音月。《说文》：辕，端持衡者。皆取艮象。驺虞亦艮象，白虎黑文。，汲古讹国。喜悦作悦喜，均依宋、元本。	lv zhi gen
履之渐：黄帝紫云，圣且神明；光见福祥，告我无殃。通《归妹》。震为帝、为黄，坎为云。九宫，九色紫。离九，故曰紫云。坎为圣哲，震为神、为福祥。坎为殃，震解故无殃。震为言，故曰告。光明见祥，从汲古。宋、元本作光见福祥。《左传》：黄帝有云瑞，故以云纪官。	lv zhi jian
履之归妹：五利四福，俱佃高邑；黍稷盛茂，多获藁稻。通《渐》。巽卦数五，为利，故曰五利。震为福，卦数四，故曰四福。巽为高，艮为邑。震为黍稷、为盛茂、为稻。离枯，故曰藁稻。田，依汲古。宋本作佃。佃治田也。《诗》：“无田甫田”。义同佃。此巽五、震四卦数之证。	lv zhi gui mei
履之丰：群虎入邑，求索肉食；大人卫守，君不失国。通《涣》。艮为虎，正反艮，故曰群虎。巽入、艮邑。艮求，坎为肉、为食。五为大人，艮为守，故曰大人卫守。震为君，艮为国，坎失，震为主，故不失国。此坎为肉之证。可详《噬嗑》。按：《涣》互艮为虎，兑亦虎，正反艮，故曰群虎。	lv zhi feng
履之旅：乌子鹊雏，常与母居；愿慕群侣，不离其巢。离为乌鹊，伏震为子，兑为雏。巽为母，艮为居，伏坎为心、为愿慕。离为巢，艮止，故不离。离，依宋、元，汲古作育。非。	lv zhi lv
履之巽：蹇驴不材，骏骥失时；筋劳力尽，罢于沙丘。通《震》为马，坎蹇，故曰蹇驴。震为材，坎折，故不材。震为骏骥，艮为时，坎陷，故失时。坎为劳疲，艮为沙、为丘。丁晏云，《列子·说符篇》：穆公使九方皋求马，“三月而反，曰，得之矣，在沙丘。”按坎为脊、为要。筋力，或为坎象。	lv zhi xun
履之兑：玄鬣黑颡，东归高乡；朱鸟道引，灵龟载庄；遂抵天门，见我贞君。通《艮》。坎为玄，震为鬣，艮为颡，坎为黑，故曰玄鬣黑颡。互震为东、为归，艮为高乡、为鸟，坎赤，故曰朱鸟。艮为龟，居西北，故曰天门。震为君，艮为贞，故曰贞君。载庄，言载运行李也。	lv zhi dui
履之涣：探巢得雏，鸠鹊来俱，使我音娱。艮为巢、为探，伏兑为雏。离为鸠，震为鹊，故曰鸠鹊俱来。震为音、为娱。音，依宋、元本。汲古作欣。	lv zhi huan
履之节：安上宜官，一日九迁；升擢超等，牧养常山。君臣获安。互艮为官、为安，阳在上，故曰安上。伏离为日，坎数一，故曰一日。震为迁、为升，数九，故曰九迁。艮为山、为臣，震为君。汲古无末句，宋、元本有，有文气始足。	lv zhi jie
履之中孚：大头目明，载受嘉福；三雀飞来，与禄相得。伏大坎，故曰大头。互大离，故曰明目。震为载、为嘉福、为雀。数三，又为飞、为禄，故曰三雀飞来，与禄相得。按：坎为大首。伏卦《小过》为大坎，故曰大头。	lv zhi zhong fu
履之小过：远视千里，不见黑子；离娄之明，无益于光。震为远，为千里，艮为视。互大坎隐伏，故不见黑子。坎为黑，震为子也。伏大离，故曰离娄之明。艮为光，居坎下，故无益于光。三四句，依宋、元本，汲古作“离娄明视，移于小人”，失韵；移，益音之讹，小人乃光形之讹。而汲古等本不知其讹，反注云：一作云，云疏已。又，于光，汲古注作为光，亦非。	lv zhi xiao guo
履之既济：三女为奸，俱游高园；倍室夜行，与伯笑言。不忍主母，失礼酒冤，皇天谁告？此用《履》伏象《谦》。坤为女，震数三，故曰三女。坤为奸，故曰三女为奸。艮为园，巽为高，故曰高园。坎为夫、为夜，艮为背，震行，故曰背夫夜行。震为伯、为笑言，正反震，故曰与伯笑言。坤母震主，故曰主母。坎为忧，故曰不忍。坎为酒、为失、为冤忧，坎隐伏，故无可告语。为，从宋、元本，汲古作成。俱游高园，依宋、元本补。汲古等本俱无。主母，依宋、元本。汲古作王母。为失醴酒，冤忧谁告，依汲古。宋、元作失礼酒冤，皇天谁告。非。事详后离之讼。	lv zhi ji ji
履之未济：日辰不和，强弱相振，一雌两雄，客胜主人。此仍用《履》伏象。一鸟两雏，依汲古。宋、元本作一雌两雄。未知孰是。泰之第十一	lv zhi wei ji
泰之泰：求玉陈国，留连东域；须我王孙，四月来复；主君有德，蒙恩受福。坤为国，震为玉、为陈、为东；伏艮为流连、为须、为孙。乾为王，故曰王孙。兑为月，震为复，卦数四，故曰四月来复。震为主、为君，乾为德、为恩福。求玉，依宋、元本，汲古作有求。《左传》：有韩宣子求玉环于郑事。兹云陈国，未详。	tai zhi tai
泰之乾：伯夷叔齐，贞廉之师；以德防患，忧祸不存。详比之剥。此用泰象。震为伯，坤杀，故曰伯夷。夷，灭也。伏艮为叔，巽为齐，故曰叔齐。	tai zhi qian
泰之坤：济深难渡，濡我衣袴；五子善棹，脱无他故。坤为水，故曰济深、曰难渡、曰濡。坤为我、为衣裤。	tai zhi kun
泰之屯：倚立相望，适得道通。驱驾奔驰，比目同床。艮倚，震立。艮望，正反艮，故曰相望。震为道、为通、为驱驾奔驰。艮为目，初至五爻正反艮相对，故曰比目。艮为床，坤众，故曰同床。得，依宋、元本。汲古作我。	tai zhi tun
泰之蒙：葛藟蒙棘，花不得实；谗佞为政，使恩壅塞。详师之中孚。	tai zhi meng
泰之需：四足无角，君子所服；南征述职，与福相得。此用泰象。震为足，卦数四，故曰四足。艮为角，艮伏，故无角。乾为君子，震为南、为征，乾为福。四足无角，依宋、元本，汲古作四牡兼用。相得，依宋、元本。汲古作同德。	tai zhi xu
泰之讼：踝踵之伤，左指病痈；失旅后时，利走不来。详蒙之旅。通《明夷》。震为足、为踝踵。坎为伤、为病痈，震为左，因《明夷》互震，中互坎，故有此象。足，依汲古。宋、元本作之，乃趾音之讹。然则足或为趾。	tai zhi song
泰之师：春城夏国，生长之域；可以服食，保全家国。坤为城、为国，震为春，伏离为夏，故曰春城夏国。震为长生、为食，坤为家，震乐，故保全。生长，汲古作长生，依宋、元本。	tai zhi shi
泰之比：望骥不来，驹蹇为忧；雨惊我心，风撼我肌。艮为望，乾为骥，乾伏，故不来。坎为蹇、为忧、为雨、为心。坤为我、为风。艮为肌肤、为撼。拘，宋、元本作驹。依汲古。	tai zhi bi
泰之小畜：久客无床，思归我乡；雷雨涌盈，道不得通。巽为旅客、为床，兑毁折，故无床。伏坎为思，震为归，坤为我、为乡。震为雷，坎为雨，坤亦为水，故曰满盈。艮为道，坎陷，故不通。满，从元本。宋本作涌。汲古作浸。	tai zhi xiao xu
泰之履：舫船备水，旁可燃火；积善有徵，终身无祸。通《谦》。坤为方，震为船，坎为水。方，并也。《诗》“方舟为梁”是也。以船为梁，故曰备水。坤为河，艮为火，故曰傍河燃火。坤为积，震为善，坤为身，艮为终，坤为祸。汲古多“天福吉昌，永得安康”八字。方，从汲古。宋、元本作舫。	tai zhi lv
泰之否：陟岵望母，役事未已；王政无盬，不得相保。互艮为山、为望，坤为母，故曰陟岵望母。《尔雅·释山》：“有草木曰岵”。坤为役、为事。乾为王，坤为政。《诗·魏风》：“陟彼岵兮，瞻望母兮。”又《唐风》：“王事靡盬”。传，盬，不攻緻也。坤恶，故曰靡盬。靡，依汲古。与《诗》同。宋、元本作无。非。	tai zhi pi
泰之同人：多载重负，捐弃于野；予母谁子，但自劳苦。通《师》。坤为载负、为重、为野、为丧，故曰捐弃。坤为母，震为子，坎为劳苦。三四句，从宋本。汲古作王母离子，思劳自苦。重负，从宋、元本。汲古作负重。	tai zhi tong ren
泰之大有：生直地乳，上皇大喜；赐我福祉，受命无极。通《比》。坤为地，艮为乳。《洛书甄耀度》：政山在昆仑西南，为地乳。王勃《九成宫颂》：“峰横地乳”。翟云升释地乳为醴泉，非。乾为帝、为皇。艮高，九五独尊，故曰上皇。乾为大，兑为悦，故曰大喜。坤为我，乾为福祉。艮为寿，坤多，故曰寿算无极。寿算，依汲古，宋、元本作受命。直，依宋、元本，汲古作值。汲古多“宾于作命”四字。依宋、元本。	tai zhi da you
泰之谦：翕翕??，稍堕山颠；灭其令名，长没不全。详否之离。陨坠山颠，依汲古。宋本作稍堕。元本作崩颠。全，依宋、元，汲古作存。	tai zhi qian
泰之豫：东邻嫁女，为王妃后；庄公筑馆，以尊王母；归于京师，季姜悦喜。详屯之观。悦喜，汲古本作喜悦，兹依宋、元本。庄应为桓。	tai zhi yu
泰之随：伯虎仲熊，德义渊闳；使布五谷，阴阳顺叙。震为伯，坎为仲，艮为熊虎。巽为谷，卦数五，故曰五谷。	tai zhi sui
泰之蛊：敏捷敬疾，如猨升木；彤弓虽调，终不能获。巽风为敏捷、为木。艮为猿，在巽上，故曰升木。互大坎为弓、为玄黄，故曰彤弓。	tai zhi gu
泰之临：举被覆目，不见日月；衣裘簟床，就长夜室。详坤之随。震为袂证。可解《归妹》。	tai zhi lin
泰之观：忍丑少羞，无面有头；虚日以弊，消寡耗减。坤为丑、为羞。艮止为忍，又为面，巽为广颡。艮在下，巽伏，故无面。广颡在上，故有头。坤为耗、为虚，巽为寡。伏乾为日，坤为消。艮为面证。三四句，依汲古。宋、元本作虚日以弊，消寡耗灭。	tai zhi guan
泰之噬嗑：涸阴冱寒，常冰不温；令人堕怠，雹大为灾。坎为阴寒、为冰。离为温，居坎上，故不温。震为人、为凌，故曰凌人。艮止，故曰怠。离为灾，坎为雹。言冬不藏冰，夏致雹灾。涸，依宋、元本，汲古作固。凌，依元本，宋本讹令。雹大，依宋、元本，汲古讹庖火。按《周礼·天官》：“有凌人”。郑云，凌，冰室也。引《豳风》：“纳于凌阴”为证。凌人藏冰出冰，正以宣泄寒暑，否则阴阳不调而冰雹为灾。惰，依否之蹇校。各本皆作堕。	tai zhi ke shi
泰之贲：夏麦麸?，霜击其芒；疾君败国，使民夭伤。离为夏，震为麦、为。坎为芒、为霜，艮手为击，故霜击其芒。坎为疾，震为君，艮为国，坎为败、为民。艮为少，伏兑折，故天伤。，从宋本。汲古讹，震为君证。	tai zhi ben
泰之剥：渊涸龙忧，箕子为奴；午叔陨命，殷破其家。坤为渊，艮火在中，故涸。震为龙，震覆，故忧。又坤亦为忧。《萃·初六》云“勿恤；”《升·彖》云“勿恤，”以“坤为恤”是其证。震为箕子，艮为奴。上震覆为艮，故曰箕子为奴。艮为叔、为求，故曰干叔。殷比干也。坤死，故曰殒命。殷，子姓。震为子，震覆，故曰殷破其家，艮为家也。《明夷·彖传》云“箕子以之”。由此可证箕子指震。家音姑。干叔，宋、元本皆讹午叔。	tai zhi bo
泰之复：跛踦相随，日暮牛罢；陵迟后旅，失利亡雌。震为行，坤退，故跋踦。坤为夜，故曰暮。为牛、为役，故罢。震为后、为旅。巽为利，巽伏，故失利。坤为雌，为亡。	tai zhi fu
泰之无妄：桑之将落，陨其黄叶；失势倾侧，如无所立。《诗·卫风》：“桑之落矣，其黄而陨。”震为桑，巽为陨落，震为黄、为叶、为立，巽为倾，故曰失势倾侧，如无立也。之，从宋、元本，汲古本作方，非。侧，依宋、元本。汲古作倒。	tai zhi wu wang
泰之大畜：生长以时，长育根本；阴阳和德，岁乐无忧。震为生长，艮为时。震为根荄，二五相应与，故曰阴阳和德。和，合也。震为岁、为乐。和德，从宋、元本，汲古作相和。	tai zhi da xu
泰之颐：童女无夫，未有匹配；阴阳不和，空坐独宿。伏巽为童女，震为夫。坤寡，故无夫。上下卦皆男象，故未有配合，故不和。艮为坐、为宿，坤为寡、为夜，故曰空坐独宿。夫，从宋、元本，汲古作室，非。按伏兑为少女，童似为兑象。然曰无夫，震为夫，故知童女指巽。《大过》固以巽为女妻也。配合，依汲古。宋、元本作匹配。	tai zhi yi
泰之大过：春令原宥，仁德不合；三圣攸同，周国茂兴。通《颐》。震为春，巽为命，故曰春令。古者“霜降申宪，立春息刑”，故曰原宥。震为仁、为周，震伏故不周。震数三，乾为圣，故曰三圣。坤为国。不周，依汲古，与宥韵；宋、元本作不合。与宥不韵。	tai zhi da guo
泰之坎：金精耀怒，带剑过午；两虎相距，虽惊无咎。坎水为金精，震为跃怒。艮为剑，纳丙，故曰过午。艮为虎，正覆艮，故曰两虎相距。震为惊。距，依宋、元本。汲古作妒。非。白虎，西方宿，故曰金精。按：艮纳丙，丙居午前，干行，故曰“过午。”	tai zhi kan
泰之离：危坐至暮，请求不得；膏泽不降，政戾民忒。详需之颐。离中爻亦伏《颐》，故语同。	tai zhi li
泰之咸：老杨日衰，条多枯枝；爵级不进，日下摧隤。详蒙之讼。	tai zhi xian
泰之恒：蔡侯适楚，留连江滨；逾时历月，思其君后。巽为蔡、震为楚。乾为江河、为日，兑为月。乾为君。滨，从宋、元本，汲古等本作湖，非。后君，从汲古。与滨协。宋、元本作君后。以兑为月，与《恒·彖传》同。《左传》：蔡侯朝楚，楚相囊瓦欲其羔裘，而不肯献，遂留楚三年。	tai zhi heng
泰之遁：右抚剑头，左受钩带；凶讼不止，相与争戾。失利市肆。艮为剑、为钩，巽为带。乾为言，兑口与乾言反，故曰讼、曰争。巽为利市，风陨，故失。佩，依汲古，宋、元本作头。若依宋本则下句当为带钩，与头协。然各本皆作钩带，无如何也。钩亦兵器。	tai zhi dun
泰之大壮：水流趋下，远至东海；求我所有，买鲔与鲤。详讼之比。与，从宋、元本，汲古作得，非。此全用对象，故与《比》同词。	tai zhi da zhaung
泰之晋：登几上舆，驾驷南游；合纵散衡，燕秦以强。详屯之否。齐皆作秦。依屯之否宋、元本校。散衡与秦不利，故知秦非。	tai zhi jin
泰之明夷：求兔得獐，过其所望；欢以相迎，高位夷伤。震为兔，艮为獐，艮覆故得獐。离目为望，震在上，故曰过望。震为欢，伏巽为高。艮为位，艮覆，故夷伤。	tai zhi ming yi
泰之家人：过时不归，道远且迷；旅人心悲，使我徘徊。震为时、为归，震伏，故不归。又震巽相反覆，震究为巽，故曰过时。震为道，坎伏，故迷。巽为商旅，坎为心、为悲。	tai zhi jia ren
泰之睽：魂孤无室，衘指含食；盗张民馈，见敌失肉。坎为魂、为孤、为室，坎隐，故无室。兑为食，坎为宿、为盗、为民。次句，宋、元本作衔指含食。汲古本作御宿舍食。溃、内，亦依汲古。宋、元本作馈、作肉。失内者，失其妻室也。《左传·僖公十七年》：“齐侯好内。”是内为妻妾也。	tai zhi kui
泰之蹇：居如转丸，危不得安；东西不宁，动生忧患。坎为丸，坎险，故曰危、曰不宁。离东坎西，坎为忧患。离东坎西证。艮为居，上坎，故曰居如转丸。	tai zhi jian
泰之解：坤厚地德，庶物蕃息；平康正直，以绥大福。此用泰象。坤为厚、为庶物，震为蕃息，震大涂，故曰平康正直。乾为百福。	tai zhi jie
泰之损：挒蔽牡荆，生贤山傍；仇敌背憎，孰肯相迎？震为树、为荆，震阳卦，故曰牡荆。震为生、为蘙，艮为山，二至上正反两艮震相背，故曰背憎、曰仇敌相背，故不相迎。树、蘙，依未济之姤校。各本皆讹作挒、作蘙。山旁，依元本。宋本作山傍。汲古讹止侮。末多上下有眚四字。按：《损》正反艮震乃两强对峙，故曰背憎、曰仇敌。	tai zhi sun
泰之益：凤凰衘书，赐我玄圭，封为晋侯。坤为凤、为书。震口为衔、为玄、为珪。艮为封，震为晋、为诸侯。汲古作“玄珪赐我”，依宋、元本。	tai zhi yi
泰之夬：作凶不善，相牵入井；溺陷辜罪，祸至忧有。兑毁折，故曰凶。又通《剥》下坤为凶。艮手为牵，坤为渊、为井、为辜罪、为忧祸、为水，故溺。坤为忧证。至、有，依宋本。汲古作生、滋。	tai zhi kuai
泰之姤：悲鸣北行，失其长兄；伯仲不幸，骸骨散亡。通《复》。震为鸣，坤为悲、为北、为失，震为长兄、为伯，震伏，故失。兑为骸骨，兑覆风散，故曰散亡。散亡，依宋、元本，汲古作败亡。坤为北证。	tai zhi gou
泰之萃：羔衣豹裘，高易我家；君子维好。兑为羔，互艮为豹，坤为衣裘。巽为高，艮为宇、为君子。宇，依汲古，宋、元本作家。好，依宋、元，汲古作新。兑为羔证，可见《说卦》羔非讹字。	tai zhi cui
泰之升：日中为市，各抱所有；交易资货，贪珠怀宝。心悦欢喜。通《无妄》。巽为市，乾为日。艮手为抱，巽为交易，乾为货赀。震为珠玉、为悦喜。	tai zhi sheng
泰之困：振急绝理，常阳不雨；物病焦乾，华实无有。通《贲》。下离火，艮又为火，故曰旸、曰不雨。互坎为雨、为病，离火为焦干。艮为果、为实，兑为华。兑为华证。《大过·九五》即以兑为华。又按焦、京皆以《无妄》为大旱之卦，亦以艮火互大离为说。自艮火象失传，虞翻即不解京义。恒，依汲古，宋、元作常。阳，当作旸。	tai zhi kun
泰之井：狐貉载剥，徙温厚蓐；寒棘为疾，有所不足。坎为狐狢，伏艮为手、为剥。巽为茅蓐。坎为寒、为棘、为疾。震为足，震伏故不足。厚、有，依宋、元本，汲古作翠、作何。又徒，汲古作凌，依宋、元本。	tai zhi jing
泰之革：履践危难，脱执去患；入福喜门，见诲大君。通《蒙》。震为履践，坎险，故曰危难。震为脱、为去，坎陷，故曰执。坎忧，故曰患。艮为门，震为福喜，巽为入。乾为大君，震为诲。	tai zhi ge
泰之鼎：四乱不安，东西为患；退止我足，毋出国城；乃得全完，赖其生福。通《屯》。坤为乱，震数四，故曰四乱。震东坎西，坎为忧，故曰东西为患。震为足，艮止。坤为国，艮为域，上坎陷，故不出。震为福，言见险能止，故得安全而生福也。全用对象。坎西之证。	tai zhi ding
泰之震：南国少子，才略美好；求我长女，贱薄不与；反得丑恶，后乃大悔。详比之渐。	tai zhi zhen
泰之艮：妄怒失理，阳孤无辅；物病焦枯，年饥于黍。互震为怒，坎为失。阳止于上，故曰孤、曰无辅。坎为病，艮为火，故物病焦枯。震为黍、为年，焦枯，故饥。艮为孤。《易林》凡遇六子，皆有孤寡象，不只巽为寡也。	tai zhi gen
泰之渐：倬然远咎，避患害早；田获三狐，见民为宝。风散，故倬然远咎。坎为患害，巽出险，故能辟患。艮为狐，数三，故曰三狐。坎为获。艮为贝，巽为高，为长，故曰巨贝。艮为贝，《易》“震贝”得解。巨贝，从汲古，宋、元作见民。见，贝之讹；民，巨之讹。	tai zhi jian
泰之归妹：逐鹿山巅，利去我西；维邪南北，无所不得。震为鹿、为逐，艮为覆，故至山颠。兑为西。离南，坎北。维邪呼声。维邪，依宋、元本，汲古等本作虽祁，疑讹。按《史记·滑稽传》：“污邪满车。”疑与此义同。污、维音亦通。《史记》注：“污邪，下田也，”似非。按《尔雅》释诂：伊，维也。注：发语辞。《淮南子》：今夫举大木者，前呼邪许，后亦应之。此举重劝力之歌也。然则维邪者，呼声也。《归妹》上震为言，下兑为口，故曰维邪。由是推《史记》之“污邪”与《淮南》之“邪许”同，而非“下田”。	tai zhi gui mei
泰之丰：龙蛇所聚，大水来处；滑滑泲泲，使我无赖。震龙，巽蛇。互大坎，故曰聚、曰大水、曰滑滑沛沛。沛沛，宋、元本作，依汲古。	tai zhi feng
泰之旅：从风吹火，牵骐骥尾；易为功力，因催受福。巽为风。兑口为吹，离在上，故曰吹火。艮为尾、为牵，伏震为马，兑为摧折，震为福。功力，从宋本，汲古作之功，非。按：《旅》巽为木、为风，兑口吹，离火上燃，故曰从风吹火。象妙若此。	tai zhi lv
泰之巽：泽狗水凫，难畜少雏；不为家饶，心其函逋。通《震》。互艮为狗，兑为泽，故曰泽狗。《说文》“獭如小狗，水居食鱼是也。”震为凫，坎水，故曰水凫。二者皆野物，故难畜。震为子、为雏，震伏，故曰少雏。互艮为家，坎为心，震往，故曰逋。言泽狗水凫，不为家畜，时时欲逃也。亟逋，依汲古，宋本作函忧。忧、饶，古亦叶。	tai zhi xun
泰之兑：水坏我里，东流为海；龟凫欢嚣，不覩慈母。通《艮》，为里，互坎为水，互震为东，兑为海，艮为龟，震为凫、为乐，故曰欢嚣。巽为母，坎伏，故不见。	tai zhi dui
泰之涣：褰衣涉行，水深渍多；赖幸舟子，济脱无他。首二句依讼之萃校。宋、元本作“褰衣涉行，水深渍多”。汲古作“深渍请罢”，非。子作者，尤非。罢音婆。	tai zhi huan
泰之节：龟厌河海，陆行不止；自令枯槁，失其都市；忧悔为咎，亦无及已。艮为龟，兑为河海。震为行，艮为陆。互大离为枯槁。巽为市，坎为忧。悔为，从宋本。汲古作害无。厌作戢，皆非。艮为龟证。末句依宋、元，汲古无。	tai zhi jie
泰之中孚：同本异业，乐仁政德；东邻慕义，来兴我国。互大离为东邻，艮为国。政，依宋本，汲古作正。	tai zhi zhong fu
泰之小过：桃李花实，累累日息；长大成熟，甘美可食，为我利福。震为桃李，兑为花。艮为实、为成。巽为长，兑为食。震为福，巽为利。	tai zhi xiao guo
泰之既济：重瞳四乳，聪明顺理；无隐不形，微视千里；灾害不作，君子集聚。此用泰象。伏艮为目，坤为重，故曰重瞳。艮为乳，巽数四，故曰四乳。艮明、坤顺。巽伏，故隐。兑为见，坤为千里、为灾，乾为福，故不灾。艮为君子，坤为积聚。文王四乳，舜目重瞳，见《淮南子》。	tai zhi ji ji
泰之未济：实沈参墟，以义讨尤；次止结盟，以成霸功。按《左传·昭公元年》：“迁实沈于大夏，主参。”故参为晋星。《泰》伏艮，艮为星，故曰实沈、曰参。而实沈与参皆晋墟。震为晋也。皆用泰象。文意似指晋文伐楚事。止，首止。《僖公五年》：齐侯会诸侯于首止。否之第十二	tai zhi wei ji
否之否：秦为虎狼，与晋争强；并吞其国，号曰始皇。此全用伏。兑为秦、为虎狼。震为晋、为争。兑为吞，乾为皇、为始。按：通《泰》。互兑为秦、为虎狼，上震为晋，兑折震，故曰并吞其国。乾为皇、为始，兑为西，故曰始皇。	pi zhi pi
否之乾：天之奥府，众利所聚；可以饶有，乐我君子。此用否象。坤为江河淮济。乾为天，坤为府、为众。巽为利，坤为聚，故曰饶。艮为君子。首句依汲古，宋、元本无。非。济聚为韵。	pi zhi gan
否之坤：天之所灾，凶不可居；转徙获福，留止危忧。《否》坤为灾、为凶。伏震为转徙，震为福，故曰获福。艮为留止，坤为忧危。言弗化也。坤为忧证，可释《易》。忧危，依汲古，宋、元作危忧。	pi zhi kun
否之屯：名成德就，项领不试；景公耋老，尼父逝去。艮为名、为成、为项领。坎伏，故不试。震为诸侯，艮为光，故曰景公。坤为老，艮为山，故曰尼父。震亦为父也。坤亡，故曰逝去。《论语》：景公曰：“吾老矣，不能用也。”孔子行。艮为名证。《毛诗》：四牡项领。注：项，大也。按《魏书·苏则传》注：“则寻出兵，临其项领。”似不以大诂项字。《林》词亦然。又按《后汉·吕强传》：“奸邪项领，膏唇拭舌。”又杜诗：“乡里儿童项领成。”似皆以项领为壮盛强横之儿。与《诗》词合，异《毛传》。	pi zhi tun
否之蒙：特善避患，福禄常存；虽有豺虎，不能危患。艮手为持，伏乾为善，坤为恶，坎隐，故曰避。震为福禄，艮为豺虎。坎为危患，震出险，故无患。	pi zhi meng
否之需：避患东西，反入祸门；糠糟不属，忧动我心。详讼之未济。足，依汲古，宋、元本作属。	pi zhi xu
否之讼：圭璧琮璋，执贽见王；百里甯越，应聘齐秦。详需之井。惟此以乾为珪璧琮璋。王，宋本讹五。戚，宋、元本作越。	pi zhi song
否之师：扬水潜凿，使君洁白；衣素朱表，游戏皋沃；得君所愿，心志娱乐。坎为水，震为扬，坎为潜。伏巽为石、为白、为素，伏乾为表、为朱。震为戏游、为陵、为皋。坎为沃，震为君、为乐。坎为心志。《诗·唐风》：“扬之水，白石凿凿。素衣朱襮，从子于沃。”注，凿凿，洁白貌。襮，领也。然则此所谓“潜凿”亦取伏巽象也。又襮即“表”。《吕氏春秋·忠廉篇》：“臣请为襮。”高诱注曰：“襮，表也。”兹焦亦训襮为表。与《毛传》训领异。又读衣为裹，尤异也。裹，各本皆作衣。依豫之大过宋、元本校。	pi zhi shi
否之比：官爵相保，居之无咎；求免不得，怕使恨悔。艮为官爵、为居、为求。震为兔、为伯。震覆，故求兔不得。坎为忧，故曰悔恨。使伯，依汲古。宋、元作怕使，非。	pi zhi bi
否之小畜：载元无褌，裸裎出门；小儿作笑，君为忧患。通《豫》。艮为戴，坎为首，故曰戴元。元，首也。坤为裈，坤伏，故曰无裈。艮为皮肤、为身，故曰裸裎。艮为门，震出，故曰出门。震为子、为笑乐，艮小，故曰小儿作笑。艮为君子，坎为忧患。戴元，宋本、汲古均作载车，依元本。全用对象。	pi zhi xiao xu
否之履：把珠入口，为我利宝；得吾所有，欣然嘉喜。乾为珠玉，兑口，伏艮为手，故曰把珠入口。伏坤为我、为利、为吾，乾为嘉喜。善，从汲古。宋、元本皆作然。	pi zhi lv
否之泰：行不如还，直不如屈；进不若退，可以安吉。内刚外柔方《泰》，乾进而外则《否》矣，故《林》词以为戒。乾为行、为进，震为反，坤为安。还、屈，从宋、元本。汲古作止、作曲。按：坤曰“直方”。乾为圜，故曰屈。乾为天、为行，《泰》乾行居外则成《否》，否则凶，故曰行不如还，直不如屈。	pi zhi tai
否之同人：众鬼凡聚，还生大怪，九身无头；魂惊魄去，不可以居。通《师》。坤为鬼，坎亦为鬼，坎众，故曰众鬼。震为瓦，坤为聚，坎为怪。坤为身，震数九，故曰九身。坎为头，坎伏，故曰无头。震为神、为魂，坤为魄。震又为惊、为去也。瓦聚，依汲古，宋、元本作“凡聚”。瓦聚，疑与瓦合、瓦散同义。中有，宋、元本作还生，依汲古。	pi zhi tong ren
否之大有：家给人足，颂声并作；四夷宾服，干戈囊阁。此用否象。艮为家，伏震为人。坤聚，故曰给足。震为颂声、为作。坤为夷，震卦数四，又为宾客，故曰四夷宾服。艮为干戈，坤为橐，艮止，故曰橐阁。言偃武不用也。橐，宋、元本作囊。依汲古。按：《否》坤为夷狄，震数四，故曰四夷。四夷指少数民族。	pi zhi da you
否之谦：人面鬼口，长舌为斧；斫破瑚琏，殷商绝祀。震为人，艮为面，坤为鬼，震为口，故曰人面鬼口。兑为舌，震形长于兑，故曰长舌。伏兑为斧。艮为斫，震为玉，故曰瑚琏。震为子，子为殷商姓。坤为杀，震子被坤杀死，故殷商绝嗣也。如斧，从汲古，宋、元作为斧。	pi zhi qian
否之豫：南山之峻，真人所在；德配唐虞；天命为子；保佑饮享，身受大庆。震为南。艮为山、为真人、为保佑。震为唐虞、为子、为庆。伏乾为天、为命。坤为身。	pi zhi yu
否之随：春桃生花，季女宜家；受福多年，男为邦君。详师之坤。	pi zhi sui
否之蛊：鸱鴞破斧，冲人危殆；赖其忠德，转祸为福，倾危复立。艮为鸱。兑为斧、为毁折，故曰破斧。艮为少子，故曰冲人。互大坎为忠德。震为福、为立。殆，音以。《鸱》《破斧》，《豳风》诗篇名。冲人，谓成王。忠德指周公。	pi zhi gu
否之临：猿堕高木，不踒手足；保我金玉，还归其室。详讼之艮。	pi zhi lin
否之观：天之奥隅，尧舜所居；可以存身，保我邦家。详履之复。	pi zhi guan
否之噬嗑：伯蹇叔盲，足病难行；终日至暮，不离其乡。震为伯，坎为蹇。初四互大离，坎为叔，故曰叔盲。震足为行，坎病，故难行。离为日，艮为终，坎夜，故曰终日至暮。艮为乡，艮止，故不离。病，依宋、元本。汲古作痛。	pi zhi ke shi
否之贲：日月相望，光明盛昌；三圣茂功，仁德大隆。详师之节。茂，从宋、元本，汲古作成。	pi zhi ben
否之剥：桃李花实，累累日息；长大成就，甘美可食。详泰之节。汲古多“为我利福”四字。宋本无。此用否象，巽为桃李，艮为实，伏兑为华。	pi zhi bo
否之复：入和出明，动作有光；运转休息，动作尤康。入巽，故曰和。出震，故曰明。震为动作，震旦，故曰光明。震出，故运转。龙潜在下，故休息。出入无疾，故允康。所为，宋、元本作动作，依汲古。按：坤复之间，坤阴已极，故入而和也。坤极生阳，一阳震出，故曰出明。	pi zhi fu
否之无妄：阴冥老极，阳建其德；履离载光，天下昭明；功业不长，虾蟆代王。详坤之未济。此以巽为虾蟆。大，依汲古，宋、元本作代。建，汲古作见，戴作载。俱依汲古坤之未济校。	pi zhi wu wang
否之大畜：行役未已，新事复起；姬姜劳苦，不得休息。震为行役、为起。伏坤为事，艮为光明，故曰新事。震为周，故曰姬。伏巽为齐，故曰姜。艮为休止，震起，故不得休止。	pi zhi da xu
否之颐：狐鸣苑北，饥无所食；困于空丘，莫与同力。艮为狐，震为鸣。艮为室，坤北，故曰室北。坤为饥，震为食。艮为困、为丘，坤虚，故曰空丘。室，依汲古，宋、元本作苑。坤北证。	pi zhi yi
否之大过：雄圣伏名，人匿麟远；走凤飞北，扰乱未息。乾为雄、为圣。伏艮为名，巽伏，故曰名人匿。坤文为麟，坤伏不见，故曰远。坤为凤、为北。坤伏，故曰走、曰飞。按韵，前四句，句皆三字，第五句乃为四字。汉魏丛书本竟以四字断句，非。	pi zhi da guo
否之坎：病贫望幸，使伯行贩；开牢择羊，多得大牂。详讼之遁。	pi zhi kan
否之离：翕翕??????，稍稍崩颠；灭其令名，长没不存。详泰之谦。，依汲古。音横，车声。宋本作。音田，与下存韵。元本第二句作稍稍崩颠，与上韵，汲古则以、崩为韵，且与下协。	Pi zhi li
否之咸：花薄实槁，衣弊如络。女功不成，丝布如玉。兑为华，巽为陨，故华落。艮为果实，艮火，故槁。巽为络、为敝，伏震为衣。巽落，故曰女功不成。巽为丝布，伏震为玉。兑为华证，可解《大过·九五》。华落实槁，依宋、元本。汲古作华薄实藁，非。功、如，从宋本。汲古作巧、作为。非。	pi zhi xian
否之恒：温山松柏，常茂不落；鸾凤所止，得以欢乐。详需之坤。止，从宋、元本，汲古作庇。其，从汲古。宋、元作以。	pi zhi heng
否之遁：失恃母友，嘉偶出走；玃如失兔，傫如虐狗。坤伏风陨，故曰失恃。艮为友，巽寡，故毋友。坤为偶，震为嘉、为走，坤震皆伏，故曰嘉偶出走。艮手为攫。攫，扑也。震为兔、为失。失、佚古通。佚兔，言兔逸也。艮为狗，巽寡，故曰傫如。伏坤为丧。失恃毋友，依宋、元本，汲古作失持母教，非。又攫如失兔，傫如丧狗，亦依宋、元本，汲古作攫如失老，如丧家狗，尤非。	pi zhi dun
否之大壮：太乙驾骝，从天上求；徵我叔季，封为鲁侯。通《观》。坤纳乙，居北，而互艮为星，故曰太乙。本卦震为驾、为骝、为从，乾为天，伏艮为求，故曰从天上求。艮为叔季。兑为鲁，震为诸侯，故曰鲁侯。求，依宋、元本。汲古等本皆作来。以文理言，来顺。以韵言，求叶。未知孰是。又征我叔季，亦依宋、元本。汲古等本皆作微我季叔。	pi zhi da zhaung
否之晋：双凫俱飞，欲归稻池；径涉雚泽，为矢所射，伤我胸臆。详屯之旅。以坎为矢，与《易经》合。旧说以离为矢。误。	pi zhi jin
否之明夷：深坑复平，天下安宁；意娱心乐，赖福长生。坎陷，故曰深坑。坎又为平，故曰复平。坤为天下，坤顺，故曰安宁。震为娱乐，坎为心意。震为福、为长生。坑，依宋本。他本皆作坎。	pi zhi ming yi
否之家人：俱为天民，云过吾西；风伯雨师，与我无恩。此用否象。乾天坤民，故曰天民。坤为云，伏兑为西。巽为风，伏震，故曰风伯。伏兑为雨，故曰雨师。《独断》云：“风伯箕星，雨师毕星。”艮为星，故曰风伯、曰雨师。《小畜》云：“密云不雨，自我西郊。”与我无恩者，言上风下火，雨泽不至也。雨师，依宋、元本。汲古等本皆讹为疾雨。	pi zhi jia ren
否之睽：野鸟山鹊，来集六博；三鸟四散，主人胜客。伏艮为鸟、为山野。坎为集，数六，故曰来集六博。袅、雉，皆博采名，故曰野鸟山鹊。兑上缺，故曰三袅。离卦数三。三袅四散。必当时六博采名。《战国策》云：夫袅綦之所以能为者，以散綦能佐之也。夫一袅不胜五散，明矣。兹曰三袅四散，孰胜孰负，皆不能解。袅，依汲古。宋、元本作鸟。	pi zhi kui
否之蹇：北阴司寒，坚冰不温；凌人情怠，大雹为灾。详泰之噬嗑。惰，汲古、宋、元作情。依局本。	pi zhi jian
否之解：伊尹致仕，去桀耕野；执顺以传，反和无咎。震为音、为伯，故曰伊伯。伊吾，读书声也。坎为智，故曰智士。离为恶人，故曰桀。震为耕。《否》艮为野、为执、为待。坎为和。伯，从汲古，宋、元本作“尹”。智士，从宋、元本，汲古作致仕。待，从汲古。宋、元本作“传”。《孟子》：“伊尹耕于有莘之野，而乐尧舜之道。”	pi zhi jie
否之损：北风牵手，相从笑语；伯歌季舞，宴乐以喜。兑为秋，坤为风，艮手为牵。震为笑语、为从。二上正反震，故曰相从笑语。震为伯、为歌舞。艮为季，兑为燕。秋，宋、元本作北，依汲古。《诗》：“北风其凉……携手同行。”从，依宋、元本。汲古作提。	pi zhi sun
否之益：从巢去家，南过白马；东西受福，与母相得。艮为巢、为家。震为徙、为去、为南。巽为白，坤为马，故曰白马。白马津名，在大伾山南。震为东，伏兑为西，震为福。坤为母。徙，依汲古。宋、元本作从。	pi zhi yi
否之夬：鸟飞跌跛，两两相和；不病四支，但去莫疑。伏艮为鸟、为飞。兑折故跌跛。坤数二，重坤，故曰两两。兑为和，坤为病、为疑，坤伏，故不病不疑。	pi zhi kuai
否之姤：三年生驹，以戌为母；荆夷上侵，姬伯出走。详坤之震。狗，宋、元本作驹。非。	pi zhi gou
否之萃：破筐敝筥，弃捐于道；坏落穿败，不复为宝。通《大畜》。震为筐筥，兑为破，巽为敝。艮为道，艮止不用，故曰弃捐。兑毁，故曰坏落穿败。震为玉、为宝，震覆，故不为宝。为，依宋、元本。他本皆作所。非。	pi zhi cui
否之升：结纽得解，忧不为祸；食利供家，受福安坐。巽为结纽，震为解、为乐，故忧不为祸。坤为忧、为祸也。巽为利，兑口，故曰食利。伏艮为家、为安坐。震为福。纽，从宋、元本，汲古等本皆讹纫。供，依宋、元本。汲古作仙。非。	pi zhi sheng
否之困：白日阳光，雷车避藏；云雨不行，各自止乡。巽白离日，震雷震伏，故曰避藏。坎为云雨，日出坎上，故云雨不行。伏震为反，艮为乡，故曰各自还乡。还，依汲古。宋、元本作止。	pi zhi kun
否之井：杜口结舌，心中怫郁；凶灾生患，无所告冤。兑为口舌，坎伏，故杜口结舌。坎为心、为忧患凶灾，为冤。上坎，下互大坎，故无所告冤。去，依汲古。宋、元本作凶。	pi zhi jing
否之革：赍贝赎狸，不听我辞；系于虎髯，牵不得来。详需之睽。	pi zhi ge
否之鼎：持鹤抱子，见蛇何咎；室家俱在，不失其所。通《屯》。震为鹤、为子，艮手为抱。巽为蛇，兑见，故曰见蛇。鹤以蛇为粮，故无咎。艮为室家。鸣，汲古作如，宋本作持。《汉魏丛书》本作鸣。下屡见，亦多作鸣，故从之。按：《屯》棦震为鹤、为子，初至五正反震，犹两鹤屈曲相抱。艮手为抱。神妙！	pi zhi ding
否之震：逐兔山西，利走入门；赖我仁德，获为我福。震为兔、为逐。艮山坎西，故曰山西。伏巽为利，艮为门。震为仁德、为福。坎西证。	pi zhi zhen
否之艮：兴役不休，与民争时；牛生五趾，行危为忧。互坎为劳，故曰兴役不休。坎为众、为民，艮为时，三上正反艮震，故曰争时。震为生、为趾，坎纳戊，数五，故曰五趾。艮为牛，坎为忧、为危，震行。按《汉书·五行志》：兴徭役，夺民时。厥妖牛，生五足。秦孝文王五年，有献五足牛者，刘向以为近牛祸。此自旧事，《五行志》述之。不得谓《林》本《汉书》。	pi zhi gen
否之渐：春粟夏梨，少鲜希有；斗千石万，贵不可贩。艮为果，故曰栗、梨。伏震为春，离为夏，艮为山，巽为鱼，故曰山鲜。梨、栗至春夏即坏，故曰希有。艮为斗、为石、为贵、为求。伏震为千万。栗，依汲古，宋、元作粟。山，依湖北局本，宋、元、汲古皆作少，非。贩，依宋、元本，汲古作求。	pi zhi jian
否之归妹：悲号北行，失其长兄；伯仲不幸，骸骨散亡。震声、兑口、坎悲、坎北，故曰悲号北行。震为长兄，坎隐伏，兑折，故曰失其长兄。震为伯，坎为仲。兑为骸骨，兑折坎险，故曰不幸、曰散亡。	pi zhi gui mei
否之丰：赋敛重数，政为民贼；杼轴空尽，家去其室。坎为聚，故曰赋敛。互大坎，故曰重数。坎为民、为贼、为杼轴，离虚，故曰空。艮为家室，艮覆，故去。空虚，去其家室，依复之兑校。各本皆作空尽，家去其室。	pi zhi feng
否之旅：履服白缟，殃咎并到，忧不敢笑。通《节》。震为履、为服。巽为白、为缟。坎为殃咎、为忧。震为笑。能，依汲古，宋、元本作敢。	pi zhi lv
否之兑：免冠进贤，步行出朝；门体不正，贼孽为患。互兑为口舌、为言。正覆兑相背，故曰杜口结舌。巽为母，震为伯。震巽相往来，故曰代伯受患。兑为患，兑口为祷。免，依汲古，宋、元本作冤。	pi zhi dui
否之巽：杜口结舌，言为祸母；代伯受患，无所祷冤。通《艮》。艮为冠，互震为进、为贤。进贤冠名也。《汉书·贡禹传》：“见责，免冠谢。”故曰免冠进贤。震为步、为出，艮为朝门。互坎为贼、为患。坎曲，故不正。艮为身体。步出朝门，仪体不正，依汲古。宋、元作步行出朝，门体不正，非。	pi zhi xun
否之涣：娶于姜女，驾迎新妇；少齐在门，夫子悦喜。巽为姜，震为娶、为驾。巽为妇、为少齐。《左传·昭公二年》“晋人谓之少齐”是也。艮为门，震为夫子、为悦喜。少齐，依宋、元本，汲古等本皆作少妻，非。夫子，亦依宋、元本。汲古等本作之，尤谬。	pi zhi huan
否之节：牧羊稻园，闻虎喧嚾；思恐悚息，终无祸患。详屯之复。	pi zhi jie
否之中孚：老妾据机，纬绝不知；女功不成，冬寒无衣。兑为妾。老妾，本《大过·九五》也。巽为进退、为机、为纬，兑折，故纬绝，故女功不成。《左传·昭公二十四年》：“嫠不恤其纬，而忧宗周之陨。”乾为冬、为寒、为衣。今上下乾象皆缺，故无也。据，依宋、元本。汲古作踞。	pi zhi zhong fu
否之小过：乘龙吐光，使阴复明，燎猎载圣，六师以昌。震为龙，艮为黔，故曰黑龙。兑口为吐，艮为光明，故曰吐光、曰使阴复明。艮为火，故曰燎。震车为载，坎为圣。言文王出猎，载太公以归也。坎数六，坎众，故曰六师。震为昌也。明，依宋本，汲古作阳。燎，依宋、元本，汲古作熊。惟黑，依汲古。宋、元本作乘。	pi zhi xiao guo
否之既济：东邻嫁女，为王妃后；庄公筑馆，以尊主母；归于京师，季姜悦喜。详屯之观。季姜，汲古作姜姬，依宋、元本。《左传·桓公九年》：纪季姜归于京师。为桓公后是也。庄当为桓。	pi zhi ji ji
否之未济：灌鴶东从，道顿跌跱；日食不退，病为身祸。离为恶人，故曰灌颉。离为东。言颠颉从公子重耳于东也。灌，疑为颠之音讹字。离为日，坎为病、为祸、为跌踦。东从，依宋、元本，汲古作同徒。日辰不良，依汲古。宋、元本作日食不退，非。焦氏易林注卷四同人之第十三	pi zhi wei ji
同人之同人：密橐山巅，销锋铸刃；示不复用，天下大劝。通《师》。坤为櫜，震为陵，乾亦为山陵，为颠。艮为锋刃，艮覆故销，故不用。坤为天下，震乐，故曰大欢。櫜置，宋本作密櫜，疑非。兹依汲古。	tong ren zhi tong ren
同人之乾：一臂六手，不便于口；莫肯与用，利弃我走。便于，从宋本。汲古作使堵。非。	tong ren zhi gan
同人之坤：獐鹿逐牧，饱归其居。安宁无悔。宁，从宋本。汲古作息。此用同人伏象。	tong ren zhi kun
同人之屯：鸿鱼逆流，至人潜渚；蓬蒿代柱，大屋颠倒。艮为鸿，坤为鱼、为水、为逆，故曰鸿鱼逆流。鸿，大也。坎为圣人，在下故曰潜处。坤为蓬蒿，震木为柱，坤在艮屋下，故曰代柱。坎陷，故颠仆。大，从宋、元本，汲古作天屋。处，宋、元本作渚。依汲古。仆，依观之需校。各本皆作倒。坤为鱼证。《五行志》：“众逆同志，河鱼逆流上。”故《林》词不吉。按：象释首句至当。坎为圣人，震为德，阳居初，故曰至人潛处。	tong ren zhi tun
同人之蒙：三羖五牂，相随俱行；迷入空泽，经涉六驳，为所伤贼。伏兑为羊，故曰伾、曰鴴。艮纳丙，故曰三伾。坎纳戊，故曰五鴴。互震为行，坤为迷、为虚，故曰空泽。坎陷，故曰泽。艮为驳，能食虎豹。然曰经涉，则非兽也。《诗·秦风》：“隰有六驳。”《传》：“驳如马。”疏，陆机云：“驳马，梓榆也，树皮青白驳荦，遥视似驳马，故谓之驳。”下章云，山有苞棣，隰有树檖。皆言木。此不应言兽。兹《林》词曰“经涉六驳，为所伤贼”，正用《诗》语，亦以六驳为“木”，与陆《诂》合。坎数六，故曰六驳。坎又为贼。驳，依宋本。汲古讹骏。末句，汲古作为贼所伤。依宋、元本。为所伤贼者，言羊为驳木触伤也。	tong ren zhi meng
同人之需：黄帝出游，驾龙乘马；东上太山，南过齐鲁。邦国咸喜。离为黄，乾为帝。乾为马，故曰驾龙乘马。离为东，乾为山，兑为鲁，伏坤为邦国，兑悦为喜。东，依宋本。汲古讹乘。按：《需》离为黄，乾为帝、为龙、为马，伏艮为驾，故曰驾龙乘马。	tong ren zhi xu
同人之讼：履危不安，心欲东西；步走逐鹿，空无所得。通《明夷》。震为履，坎为危，故履危不安。坎为心、为西，离为东。震为鹿、为走。坤虚，故空无所得。坎西、离东证。按：坎为心、为西，离为东，坎离连体，故曰必欲东西。	tong ren zhi song
同人之师：望尚阿衡，太宰周公；藩屏汤武，立为侯王。伏离为望，伏巽为权衡。震为主、为周，故曰太宰周公。又乾为圣人，伏重乾，故圣人多也。坤为城、为屏藩。坎水，故曰汤。震为武、为王，故曰汤武也。太宰周公，依宋本。汲古作大半用公，皆讹字。	tong ren zhi shi
同人之比：白龙黑虎，起伏俱怒，战于阪兆；蚩尤走败，死于鲁首。详蒙之坎。鱼首，地名。坎为首，坤为鱼，故曰鱼首。鱼首，宋、元本、汲古皆作鲁首，非。败走作走败。兹从益之比校改。	tong ren zhi bi
同人之小畜：载石上山，步跌不前；频眉之忧，不得所欢。通《豫》。艮为石、为山，坤为载，故曰载石上山。震为步，坎陷，故步跌不前。坎为忧，故曰嚬眉。艮为眉也。震为欢，坎伏，故不得。坎为忧。嚬，汲古讹显，依宋、元本。汲古无“长思忧叹”四字。依宋、元本。	tong ren zhi xiao xu
同人之履：周德既成，杼轴不倾；申酉趺暮，耋老衰去，箴石不佑。通《谦》。震为周，艮为成，故曰周德既成。震为行，坎为轴，坎平，故不倾。坤居申，坎先天居酉，故曰昳暮。言日至申酉而暮也。坤为老衰，坎为箴，艮为石。箴，针也。石，砭石。即石箴也。丁晏云，《山海经》：“高氏之山，其下多箴石。”注：可以为砥针者是也。坤死，故虽有箴石，不能祜助。行轴，依汲古。宋本作杼轴。申酉昳暮，依宋、元本。汲古作申酉跌墓。	tong ren zhi lv
同人之泰：乘云带雨，与飞鸟俱；动举千里，见我慈母。坤为云，兑为雨，震为乘，伏巽为带。震为飞、为鸟、为举动、为千里。坤为母、为我，兑为见。坤为云，兑为雨证，可解《易》。动举，依宋本。汲古作举动。	tong ren zhi tai
同人之否：赍贝赎狸，不听我辞；系我虎须，牵不得来。详需之睽。艮为贝、为虎、为须证，可释《易》。于，宋、元本作我。依汲古。	tong ren zhi pi
同人之大有：三翼飞来，是我逢时；俱行先至，多得大利。离数三，为飞、为翼。伏艮为时，坤为我。乾为行、为先。伏坤为利。是，依宋本。汲古作字。按：通《比》。遇卦《同人》伏《师》。震为飞、为翼，居内，离数三，故曰三翼飞来。	tong ren zhi da you
同人之谦：两足四翼，飞入家国；宁我伯子，与母相得。坤数二，震为足、为翼，卦数四，故曰两足四翼。震为飞，坤为国、为我。震为伯，伏巽为姊。坤为母。我国，从汲古，宋本作家国。震数四证，为翼证。	tong ren zhi qian
同人之豫：按民呼池，玉杯文案；鱼如白云，一国获愿。艮手为按，坤为民、为河。震言坎水，故曰呼池。呼池即呼沱河。《周礼·职方氏》：作虖池。《国策》作呼沱。并同。震为玉、为杖，坤为文，艮为案，故曰玉杖文案。《后汉书·礼仪志》：仲秋，县道皆案民比户，年七十授以玉杖。八十、九十礼有加。文案，乃养老加礼。坤为鱼、为云，震白，故曰鱼如白云。按民呼池，依宋、元本，汲古作案民湖池。文案，依宋本，汲古等本皆讹为天授。愿，依宋本，与案为韵。汲古等本并讹为鲤。	tong ren zhi yu
同人之随：季姬踟蹰，望我城隅；终日至暮，不见齐侯。君上无忧。兑为季姬，艮止，故踟蹰。艮为日、为望、为城、为终。兑昧，故曰终日。巽为齐，震为诸侯，故曰齐侯。巽伏，故不见。艮为居止，震乐，故无忧。陈朴园云，案《左传》：齐桓公有长卫姬、少卫姬，《易林》所云季姬即指少卫姬。《邶风·静女》云：“俟我于城隅。”戴震云，此媵俟迎之礼。诸侯惟亲迎嫡夫人，媵则至乎城下，以俟迎者而后入。故《易林》师之同人云“结衿待时，终日至暮”也。谓《林》词全说《静女》诗而与毛异。望我，依宋、元本，汲古作望还。居止，宋、元本作君上。非。依汲古。君者“居”之讹，上者“止”之讹。	tong ren zhi sui
同人之蛊：龙渴求饮，黑云影从；河伯奉觞，跪进酒浆。流潦滂滂。震为龙，兑口为饮，艮为求。互大坎为黑、为云、为河。震为伯，故曰河伯。震为觞，艮手为捧，坎为酒浆，为流潦。龙渴求饮，汲古作龙隅求泉。黑作置。均依宋、元本。	tong ren zhi gu
同人之临：出门逢患，与福为怨；更相击刺，伤我手端。震为出，坤为门、为患。坤祸，故不福。伏艮为击，对《遁》《临》正反艮，故相击。兑为伤，伏艮为手，坤为我。福，从宋、元本，汲古等本皆讹为怒。	tong ren zhi lin
同人之观：播天舞地，神明所守，安乐无咎。艮为天、为手、为播、为舞。坤地，互艮为乳。艮为守，伏震为乐，坤为安。此三字四句。宋、元本作播天舞地，神明所守，安乐无咎。汲古讹为播衣乐天，乾坤所命，安乐无咎。皆改作四字三句。兹依剥之兑宋本校。地乳，详泰之大有。	tong ren zhi guan
同人之噬嗑：两金相击，勇气钧敌；终日大战，不破不缺。震为金，正反震，故曰两金。艮手为击，正反艮，故曰相击。震为勇，正反震，故曰钧敌。艮为终，离为日，震为战。兑为破缺，兑伏，故不破不缺。勇气钧敌，依宋本。汲古等本作武勇敢敌，将《林》词用覆之妙全失。按：《噬嗑》艮为金、为击，正反艮，故曰两金，曰相击。震为武、为战，正反震，故曰钧敌、曰大战。	tong ren zhi ke shi
同人之贲：车虽驾，两紖绝；马奔出，双轮脱；行不至，道遇害。震为车、为驾。伏巽为靷，兑卦数二，故曰两靷。兑折，故绝。震为马、为奔出。坎为轮，兑卦数二，兑毁，故曰双轮脱。坎陷，故行不至。震为道，坎陷为害。汲古作四字句而添二字作五句，为“大车难驾，两靷如绳。马奔山后，轮脱不行，中道遇害。”不有宋、元本，谁复知庐山真面？谁复知《林》词奇妙如此？此与上六卦，凡常本词意失解者，皆赖宋、元本复明，其可贵如此。	tong ren zhi ben
同人之剥：文山紫芝，雍梁朱草；长生和气，王以为宝；公尸侑食，福禄来处。详师之夬。	tong ren zhi bo
同人之复：把珠入口，为我畜宝；得吾所有，欣然嘉喜。震为口、为珠玉、为宝。坤为我、为吾、为畜。震为嘉喜。	tong ren zhi fu
同人之无妄：负牛上山，力劣行难；烈风雨雪，遮遏我前；中道复还，忧者得欢。艮为负、为山、为牛。艮止，故力尽行难。互巽为风，乾为冰，故曰雨雪。艮止，故曰遮遏。艮为道，震反，故曰还。坎为忧，震乐，故曰得欢。力尽，依汲古，宋本作力劣。负牛，依宋本。汲古作负车。	tong ren zhi wu wang
同人之大畜：陶朱白圭，善贾息资；三致千金，德施上人。艮火，故曰陶。乾为大赤，故曰陶朱。震为玉、为白，故曰白圭。二人皆善治生致富。乾为富，故曰息资。伏巽为商贾。艮数三，乾为金、为千，故曰三致千金。乾为德，震为人。上人者，及人也。人，依宋本。汲古作仁。	tong ren zhi da xu
同人之颐：子锄执麟，《春秋》作元；阴圣将终，尼父悲心。详讼之同人。经，依《释文》。元，依汲古。宋本作阴圣，非。	tong ren zhi yi
同人之大过：春日载阳，福履齐长；四时不忒，与乐为昌。通《颐》。震为春，乾为日、为阳，震为福履，巽齐，故曰齐长。艮为时，震数四，故曰四时。震为乐、为昌。昌，依汲古。宋本作倡。	tong ren zhi da guo
同人之坎：孔德如玉，出于幽谷；飞上乔木，鼓其羽翼，大光照国。详坤之比。辉，依汲古，宋本作大。照国，依宋本，汲古及常本作耀光照目，非。	tong ren zhi kan
同人之离：瓯脱康居，慕仁入朝；湛露之欢，三爵毕恩；复归穷庐，以安其居。详讼之恒。穹，宋本作穷，非。	tong ren zhi li
同人之咸：秋冬夜行，照览星辰；道理利通，终身何患？兑为秋，乾为冬，互大坎为夜。艮为明、为观，故曰照览。艮为星辰、为道里。巽为利。艮为身、为终。坎为患，兑悦，故无患。理，应作里。无患，依汲古。宋本作何患。	tong ren zhi xian
同人之恒：鸣鹄抱子，见虵何咎？室家俱在，不失其所。注：详否之鼎。古鹄、鹤通用。	tong ren zhi heng
同人之遁：安和泰山，福禄屡臻；虽有豺虎，不能危身。艮为山、为安、为寿。乾为福，艮为豺虎、为身。艮安，故不危。艮为身证。宋本如讹和。	tong ren zhi dun
同人之大壮：老目瞢眠，不知东西；君失理命，以直为伛。王珍其宝。乾老，故曰耆。《说文》：“耆，老也。”伏艮，故曰蒙。耆蒙，即老少也。艮止坤迷，故曰睡眠。震东，兑西，坤迷，故不知。乾为君、为年，故曰岁君。坤为理，坤伏，故失理。伏巽为命。孟氏逸象，乾为直、为王、为宝。震口为称。耆蒙睡眠，依汲古。宋本作老目瞢眠。老目者，耆之讹。瞢，蒙之讹。岁君失理，命直为曲，王称为宝，依汲古。宋本作“君失理命，以直为伛，王珍为宝”，非。此又汲古胜宋本处。	tong ren zhi da zhaung
同人之晋：植璧秉圭，请命于河；周公克敏，冲人瘳愈。此用同人象。伏震为珪璧，艮手，故曰秉、曰植。坎水坤水，故曰河。艮为冲人。冲，幼也。震为公、为周，艮坚，故瘳癒。植璧秉珪，依宋本，汲古等本作载璧乘珪，非。植璧秉珪，金文。癒，依汲古。《说文》：“病，瘳也。”徐锴曰，今人作愈，非。由是证宋本作愈，非。《史记·鲁世家》：“成王有疾，周公揃爪沈河，以祈病瘳。”	tong ren zhi jin
同人之明夷：大王执政，岁熟民富；国家丰有，主者有喜。震为王，坤老，故曰太王。坤为政、为岁、为利，故曰岁熟。坤为民、为富、为国家、为丰。震为王，震喜。太，依宋本，汲古作大。他本或作天。	tong ren zhi ming yi
同人之家人：争讼相背，和气不处；阴阳俱否，谷风无子。离为有言，故争讼。坎为和，坎伏，故不处。豰，《毛诗》作谷。《传》云“东风也”。巽为风，离东，故曰东风。震为子，震伏，故无子。《谷风》诗毛传谓刺夫妇失道。兹曰无子，盖《齐》诗义也。讼争，依汲古，宋、元本作争讼。	tong ren zhi jia ren
同人之睽：齐鲁争言，战于龙门；构怨结祸，三世不安。兑鲁。齐，似用半巽象。正反两兑口相对，故曰争言。余详坤之离。	tong ren zhi kui
同人之蹇：鹿得美草，鸣呼其友；九族和穆，不离邦域。此用同人象。伏震为鹿、为草、为鸣。伏坤为族，震数九，故曰九族。震乐，故和睦。坤为邦域。	tong ren zhi jian
同人之解：百里南行，虽徵复明；去虞适秦，为穆国卿。百里奚自虞适秦，故曰南行。震为百、为南、为行。离为明。坎为忧虞，震乐，故去虞。坎位西，故曰秦。南，从宋本。汲古讹难。微，从汲古。宋、元本作徵。非。	tong ren zhi jie
同人之损：梅李冬实，国多寇贼；乱扰并作，王不能制。详屯之师。	tong ren zhi sun
同人之益：府藏之富，王以赈贷；捕鱼河海，苟罔多得，巨蛇大輶。战于国郊，君遂走逃。详比之临。笱，依汲古，宋、元讹苟。后三句定为衍文，应依比之临校删。	tong ren zhi yi
同人之夬：杜飞门启，患忧大解；去老乘马，不为身祸。详需之兑。修福行善，依需之兑校。宋、元本皆作夫老乘马，汲古无第三句。又“牡”，宋、元本讹杜。	tong ren zhi kuai
同人之姤：宜昌娶妇，东家歌舞，长乐欢喜。巽为震妇。震为娶、为昌、为东、为歌舞、为欢乐。伏坤为家。	tong ren zhi gou
同人之萃：正阳之央，甲氏以亡；祸及留吁，湮灭为墟。《左传·宣公十六年》：“正月，晋人灭赤狄甲氏及留吁。”春正，故曰正阳。央，中也，言正月之中也。伏乾为阳，互大坎为中。艮为甲，坤丧兑毁，故曰甲氏以亡。坤为祸，兑口为吁。坤为墟、为灭。甲，汲古讹申。依宋、元。	tong ren zhi cui
同人之升：鸟过稻庐，甘乐???鰌；虽驱不去，田畯怀忧。震为凫、为稻、为乐、为，大麦也。巽为鳅，坤亦为鱼。震为驱、为走。坤为田骏、为忧。，从汲古。宋、元本作鸟，非。《诗小雅》：“田畯至喜。”	tong ren zhi sheng
同人之困：跛踦俱行，日暮车伤，失旅乏粮。通《贲》。坎蹇，故曰跛踦。震为行，离为日，坎为夜，故曰日暮。震为车，坎折，故伤。震为行、为旅、为粮，兑毁，故曰失旅乏粮。	tong ren zhi kun
同人之井：龙门水穴，流行不害；民安其土，君臣相保。通《噬嗑》。震为龙，艮为门、为穴。坎水为流。流顺，故不害。坎为民，艮为安、为土。震君艮臣。艮为臣证。水，汲古作小，依宋、元本。《集韵》：害，音曷，与穴韵。	tong ren zhi jing
同人之革：山陵四塞，遏我径路；欲前不得，复还故处。通《蒙》。艮为山、为塞、为遏、为径路。坎陷艮止，故欲前不得。震卦数四，故曰四塞。四，依宋、元本，汲古作西。前作全。非。	tong ren zhi ge
同人之鼎：两虎争鬭，血流漂杵；城郭空墟，蒿藜塞道。通《屯》。艮为虎，坤数二，故曰两虎。又正反艮，故曰争斗。坎为血、为杵。艮为城郭。坤为空虚。震为藜蒿。艮为道。按：《屯》艮为虎、为击，初至五正反艮相对，故曰两虎争斗。坤数二。坎为血，坤为水，故血流成河。艮为城郭，坤为墟、为虚，震为藜蒿，艮为道，正反震艮，故曰蒿藜塞道。	tong ren zhi ding
同人之艮：龙生无常，或托空叶；凭乘风云，为尧立功。艮为墙、为叔、为依。坎为志、为心、为劳。震为楚、为晨、为食。艮为亭，坎为信，故曰韩子。韩子者，韩信也。艮为头，坎下首，故低头。《史记·淮阴侯传》：“常数从……南昌亭长寄食，（数月），亭长妻患之……不为具食，信怒竟绝去。”叔，依宋、元本，汲古作东。	tong ren zhi gen
同人之震：依叔墙隅，志下心劳；楚亭晨食，韩子低头。震为龙、为生、为桑。互大离，离虚，故曰空桑。坎为云，伏巽为风，震为乘，艮手为凭。震为帝，故曰尧。按，皇甫谧云，伊尹生于空桑，尧时诸臣。禹生石纽，见《史记》注。龙生、空桑者，西汉时古籍多，或别有所据。空桑，依汲古。宋、元本作叶。	tong ren zhi zhen
同人之渐：魁行摇尾，逐云吹水；污泥为陆，下田为稷。艮为星、为尾。魁，北斗星也。巽进退，故曰摇尾。坎为云水，兑口向坎，故曰逐云吹水。坎为污泥，坎陷，故亦为下田。艮为陆，巽为稷。言宜种黍稷也。水，汲古作火。依宋、元本。宜稷，多作为稷。依巽之师校。	tong ren zhi jian
同人之归妹：跛踦相随，日暮牛罢；陵迟后旅，失利亡雌。坎蹇，故跛踦。离为日、为牛，坎夜坎劳，故曰日暮牛罢。震为商旅、为后。巽为利，巽伏，故曰失利亡雌。巽为震妇，故曰雌也。	tong ren zhi gui mei
同人之丰：三人俱行，北求大牂；长孟病足，请季负囊；柳下之宝，不失骊黄。震为人、为行，数三，故曰三人俱行。互大坎为北，兑为羊，震为长孟，为足，坎病，故曰病足。按《家语》：“叔梁纥之妾，生孟皮。孟皮病足。”季，季路也。《家语》：子路曰，吾为亲负米百里之外。互巽为粮，伏艮为季、为负。震为柳，伏坤为下、为邦。粮，宋、元、汲古作囊。依汲古革之恒校。孟，从宋、元，汲古作子。宝，从宋、元，汲古作责。非。按《吕氏春秋》：“齐伐鲁求岑鼎，鲁以他鼎往。齐侯曰：‘柳下季谓是，则因受之。鲁侯请柳下季，季曰：‘君以赂，欲免国也，臣亦有国。破臣之国，以免君之国，所不愿也。鲁侯乃以真岑鼎往。”我邦，各本皆作骊黄，依汲古涣之豫校。	tong ren zhi feng
同人之旅：凤凰在左，麒麟在右；仁圣相遇，伊吕集聚；伤害不至，时无殃咎，福为我母。离为凤凰、为麒麟。离东为左，兑西为右。坎为圣、为集聚。兑口为伊，巽为齐、为吕。处右，从宋、元，汲古作在右。	tong ren zhi lv
同人之巽：乘筏渡海，虽深不殆；曾孙皇祖，累累具在。伏震为筏、为乘。互大坎为海、为深。兑悦，故不殆。伏艮为曾孙、为祖。海，从宋、元，汲古作河。不协，非。	tong ren zhi xun
同人之兑：比目四翼，来安吾国；赍福上堂，与我同床。详比之离。	tong ren zhi dui
同人之涣：娶于姜吕，驾迎新妇；少齐在门，夫子悦喜。详否之涣。吕、齐，汲古作“女”、作“妻”。依宋、元本。	tong ren zhi huan
同人之节：螟?为贼，害我稼穑；尽禾单麦，秋无所得。坎为贼、为害，伏巽为螟虫。震为禾稼。兑正秋，兑毁折，故秋无所得。尽禾，汲古作冬禾。依宋、元本。	tong ren zhi jie
同人之中孚：衣裳颠倒，为王来呼；成就东周，邦国大休。震为衣裳，正反震，故曰颠倒。震为王、为呼、为东周，艮为成、为邦国。按《齐风》：“东方未明，颠倒衣裳。颠之倒之，自公召之。”毛诗叙谓，朝廷兴居无节。焦意似指太公佐周，与毛异。	tong ren zhi zhong fu
同人之小过：王孙季子，相与为友；明允笃诚，升擢庆举。震为王。艮为孙、为季子、为友。震为明允，艮为笃诚。震为荐举，艮手为擢。词似用《史记》舜举八元、八恺事。笃，元本讹驾。依宋本、汲古。荐，依汲古。宋、元本皆讹庆。	tong ren zhi xiao guo
同人之既济：踊泉滑滑，流行不绝；污为江海，败毁邑里，家无所处。闻虎不惧，向我笑喜。坎为泉，重坎，故流行不绝，故污为江海。坤为邑里，三坤爻隔绝，故云败毁。坎为惧。虎与笑喜，盖用半象。踊，汲古作漏。依宋、元。惧，从宋、元，汲古作悖。又按似用《同人》伏象。	tong ren zhi ji ji
同人之未济：桑户窃脂，啄粟不宜；乱政无常，使心孔明。离为鸟，故曰桑扈窃脂。坎为窃、为脂。窃脂即桑扈一物也。《左传·襄公四年》：桑扈窃脂，为蚕驱雀者也。《诗·小雅》：“交交桑扈。”余似用半象。扈，宋、元本作户。从汲古。心，依宋、元本。汲古作我。大有之第十四	tong ren zhi wei ji
大有之大有：白虎张牙，征伐东来；朱雀前驱，赞道说辞；敌人请服，衘璧前趋。兑为虎、为牙，西方色白，故曰白虎张牙。白虎，西方宿。离为东，兑为决、为斧钺，故曰征伐东莱。莱，汲古本作东华。按《史记》云，师尚父封于营丘，未至国，莱人来伐，争营丘。营丘，边莱，莱，夷人也。但太公征莱，今史不详，不知华、莱孰是？姑从宋、元。朱雀，南方宿。离为雀，南方色赤，故曰朱雀。兑口，故曰赞道说辞。道、导通。乾为玉，兑口，故曰衔璧。东莱，汲古本作东华，依宋、元。	da you zhi da you
大有之乾：南山大行，困于空桑；老沙为石，牛马无粮。此用大有象。乾为山、为行，位南，故曰南山。太行，亦山名也。伏坎为困，艮为桑，坤虚，故曰空桑。艮为沙石，坤为老、为牛马。兑为食，坤闭，故曰无食。无食，宋、元本作无粮。依汲古。	da you zhi gan
大有之坤：蟠枝失岐，与母别离，绝不相知。依讼之谦校。播，种也。言折枝种于他所，与母树分离也。宋、元、汲古皆作蟠木失歧，误。按此亦用《大有》伏象。	da you zhi kun
大有之屯：譐譐所言，莫知我恒；欢乐坚固，可以长安。详乾之困。宋、元本作譐譐。依汲古。莫如我垣，亦依汲古。宋、元作莫知我垣。误。	da you zhi tun
大有之蒙：李梅零坠，心思愦愦；怀忧少愧，乱我魂气。艮为果、为梅，坎为冰，故曰雹梅。《尔雅》：葖芦注：紫花大根，俗呼雹突。由此例之，是雹梅为象形之字，作李者，非也。坎折，故零坠。坎为心思，坎忧，故愦愦。坤为我、为乱、为魂气。愦愦，依宋、元本，汲古作积愦。雹，各本作李。依颐之否校。	da you zhi meng
大有之需：火虽炽，在吾后；寇虽多，在吾右；身安吉，不危殆。离为火，伏坤为吾，在下，故曰在后。坎为寇，兑为右。伏坤为身、为安。殆，音以。	da you zhi xu
大有之讼：虎卧山隅，鹿过后朐。弓矢设张，猬为功曹，伏不敢起；逐至平野，得我美草。乾为虎、为山。伏震为鹿、为后。《广韵》：“朐，山名。”《史记·始皇本纪》：立石上朐界中。由是例之，后朐，或山名也。坎为弓矢、为棘、为猬、为伏。伏坤为平野、为我。震为美草。遂，依宋、元本，汲古作逐。平，汲古、元本作洋，依宋本。坎为矢证。《后汉书·百官志》：功曹主选署及众事为郡吏长。《论衡》云：人“谓虎食人，功曹为奸所致也。其意以为，功曹众吏之率，虎亦诸禽之雄也。”而猬能伏虎，故虎畏。见《史记·龟策传》。注：“猬能伏虎。”	da you zhi song
大有之师：三火起明，两灭其光；高位疾巅，骄恣诛伤。伏离为火，数三，故曰三火。坎为雨、为黑，故无光。坎为疾，坤为诛伤。颠，宋、元作巅。依汲古。诛，汲古作深。依宋、元。	da you zhi shi
大有之比：匹君楚马，遇谗无辜，久旅离忧。丁云，疋、雅同。《说文》：“雅，楚乌也。一名鸒，一名卑居。秦谓之雅。”言雅居楚，即谓乌也。艮为鸟，故曰乌、曰雅。坎上下兑口相背，故曰谗。坎为忧。疋居楚乌，依汲古，宋、元本作匹君楚马。非。旅，依宋、元。汲古作散。艮鸟确证。	da you zhi bi
大有之小畜：一室百子，同公异母；以义防患，祸灾不起。通《豫》。坎为室，数一。坤为百，震为子、为公。坤为母，上下坤相背，故曰异母。坎为患。坤为祸灾，坎伏，故不起。百子、同公，依宋、元本，汲古作十子、作同心。似非。	da you zhi xiao xu
大有之履：商人行旅，资所无有；贪贝利珠，留连王市；还旋内顾，公子何咎？通《谦》。震为商旅、为行人、为珠，巽为利市，乾为王，故曰王市。艮为家，离为顾，震为公子。所无，依宋、元本。资所无有者，言资无所出也。汲古作资无所有。非。	da you zhi lv
大有之泰：禹将为君，北入昆仑；稍进扬光，登入温汤，代舜为治，功德昭明。乾为君王，故曰禹。伏艮为昆仑，坤位北。艮阳在上为光，艮手，故曰扬光。坤水为汤，艮火，故曰温汤。震为帝，故曰舜。扬光，依宋、元本，汲古作阳光，非。代舜为治，依宋、元本增，汲古无。坤北证。按：《泰》乾为君、位西北，伏艮为昆仑，坤位北，故曰北入昆仑。震为帝，故曰舜。《泰》卦为消息卦，终至《乾》，乾为德、为日、为治，故曰代舜为治。	da you zhi tai
大有之否：乾行天德，覆帱无极；呕呼烹熟，使各自得。乾为天，故覆帱无极。伏震兑，故曰呕呼。艮火坤釜，故曰烹熟。天，汲古作大。烹，作享。均依宋、元本。	da you zhi pi
大有之同人：南国盛茂，黍稷醴酒；可以享老，乐以嘉友。乾为南，伏坤为国，震为盛茂、为黍稷。伏坎为酒。乾为老，震为乐。盛茂，汲古作茂盛。醴作，均依宋、元本。	da you zhi tong ren
大有之谦：方船备水，旁河然火；终身无祸。震为船，坤为方。方，并也。《诗》：“方舟为梁。”故可借水。坎水坎河，艮为火，故曰傍河燃火。坤为身、为祸，震喜，故无祸。汲古多“与夫吉昌，永得安康”二句，依宋、元本。	da you zhi qian
大有之豫：雷行相逐，无有休息；战于平陆，为夷所覆。详坤之泰。	da you zhi yu
大有之随：踯躅踟蹰，拊心搔头；五昼四夜，赌我齐侯。震足，故踯蹰踟蹰。坎为心、为首，艮手，故拊心搔头。艮为日、为昼，兑为夜。震卦数四，巽五，巽为齐。睹，依宋、元本，汲古作赌。上二句用《邶风》诗注，详同人之随。	da you zhi sui
大有之蛊：大口宣唇，神使伸言；黄龙景星，出应侯门，与福上天，天下安昌。详需之萃。	da you zhi gu
大有之临：阴衰老极，阳建其德；离阳载光，天下昭明。详否之无妄。第三句，各本皆讹“离载阳光”，依坤之未济校。	da you zhi lin
大有之观：三涂五岳，阳城太室；神明所伏，独无兵革。详需之蒙。汲古多“下有保国”四字。依宋、元本。	da you zhi guan
大有之噬嗑：年丰岁熟，政仁民乐；利以居止，旅人获福。震为年岁、为丰熟、为仁乐。伏巽为利，艮为居止。震为旅人。政仁，依宋、元本，汲古作仁政，非。	da you zhi ke shi
大有之贲：楚乌逢天，不时久放；离居无群，意昧精丧。作此哀诗，以告孔忧。楚乌即雅。见《说文》：艮为黔啄，故曰乌。震为丛木，故曰楚乌。坎为矢，故曰楚乌逢矢。艮为居，坎为孤，故曰离居无群。坎为心、为隐伏，故曰意昧。震神坎陷，故精丧。坎为哀忧，震为告。《诗·四月篇》：“君子作歌，维以告哀。”乌，从宋、元本，汲古作鸟。矢，宋、元本讹天，从汲古。可，宋、元本作时，从汲古。群，汲古作辜，从宋、元本。汲古无“意昧精丧”句。	da you zhi ben
大有之剥：出门大步，与凶恶忤；骂公詈母，为我忧耻。坤为门户、为凶、为母、为我忧。伏乾为行、为公。兑为骂詈。凶，依宋、元本，汲古作兄，非。恥，亦从宋、元本，汲古作趾。非。	da you zhi bo
大有之复：火至井谷，阳芒生角；犯历天户，闚观太微；登上玉床，家易六公。天市，依汲古。《天官书》：旗中四星曰天市。宋、元本作天户，非。太极，依汲古。即北极也，宋、元作太微，不韵。又，阳，宜作杨。古杨柳不分，即柳星也。按此亦用《大有》象。离为星、为火，兑为井谷。伏艮为角，离为观。太极谓五。乾为玉，伏艮为床。	da you zhi fu
大有之无妄：牧羊逢狼，虽忧不伤；畏怖既息，终无祸殃。震为羊，震艮对，故曰逢狼。艮为狼，坤为牧、为忧伤。乾惕，故曰惕息。坤为祸殃，坤伏，故无。惕，依汲古。宋、元本讹既。	da you zhi wu wang
大有之大畜：茧栗牺牲，敬奉贵神；享者饮食，受福多孙；望季不来，孔圣厄陈。上四句详乾之旅。艮为季，艮止，故不来。乾为圣，震为孔、为陈。鬼，宋、元本作贵。神嗜，作享者，兹依汲古。	da you zhi da xu
大有之颐：大盖治床，南归羖羊；长伯为我，多得牛马。利于徙居。坤为水、为海，故曰大泽。妆，俗作，为装之讹字。震为行，故治装。伏兑为羊，坤为牧。震为归、为南、为伯、为长。坤为我、为牛、为马。震行，故徙居。大泽治妆，宋、元本作“大盖治床”。依汲古。归、羊，从宋、元本。牧，从汲古。牛马，依宋、元本，汲古作“马牛”。	da you zhi yi
大有之大过：枯树无枝，与子分离。饥寒莫养；独立哀悲。通《颐》。震为树，互大离科上槁，故曰枯。巽寡，故无枝。震为子，风散，故分离。乾为寒，离虚为饥，坤死，故莫养。坤为哀悲。	da you zhi da guo
大有之坎：天地九重，尧舜履中；正冠垂裳，宇宙平康。互震为帝，故曰尧舜。震为履，坎为中。艮为冠，坤为裳，坎为平。履，汲古作治，依宋、元本。	da you zhi kan
大有之离：凫鷖游泾，君子以宁；履德不愆，福禄来成。伏震为凫鹥，坎为泾。艮为君子。震为履、为福禄。泾，元本作，从宋本、汲古。履，从宋、元本，汲古讹复。	da you zhi li
大有之咸：裸袒逐狐，为人观笑；牝鸡司晨，主作乱根。通《损》。坤为身，故曰裸裎。艮为狐。震为逐、为人、为笑。艮为观，互巽为鸡，震为雄、为旦、为鸣，故曰雄晨。震为主，坤为乱。裸裎，宋、元本作羸襢。依汲古。观，汲古作所。雄作司，均依宋、元本。《书》：牝鸡之晨，惟家之索。	da you zhi xian
大有之恒：典册法书，藏在兰台；虽遭乱溃，独不遇灾。详坤之大畜。书、乱，从宋、元本，汲古作“言”、作“祸”。《论衡》：“《连山》藏在兰台。”	da you zhi heng
大有之遁：三痴俱狂，欲之平乡；迷惑失道，不知昏明。通《临》。坤为痴，震数三，故曰三痴。震起，故曰且狂。《诗·郑风》：“不见子都，乃见狂且。”《说文》：且，荐也。荐，进也。《集韵》：且，徂也。且狂犹狂且也。坤为平乡，震为之。坤为迷惑、为失，震为大涂，坤夜震旦，故曰昏明。坤迷，故不知。全用对象。且狂，依汲古。宋、元本作俱。非。且，音徂。	da you zhi dun
大有之大壮：瘿瘤疡疥，为身疮害；疾病癃痢，常不属逮。通《观》。艮多节，故曰瘿瘤疡疥、曰癃痾。坤为身、为害、为疾病。艮安，故不危殆。害，依宋、元本，汲古作患。不协。痾，危殆，皆依汲古，宋、元本作“痢”、作“属逮”，似非。	da you zhi da zhaung
大有之晋：三豕俱走，鬭于虎口；白豕不胜，死于坂下。坎为豕，离卦数三，故曰三豕。艮为谷，伏兑为口。兑刚鲁毁折，故斗。兑西方，色白，故曰白豕。坤死，艮坂，故曰死于坂下。谷，宋、元本作虎。依汲古。	da you zhi jin
大有之明夷：赖先之光，受德之佑；虽遭颠沛，独不凶咎。震为主，离为光。震为德。主，依汲古，宋、元本作先。遭，依宋、元本。汲古作造。	da you zhi ming yi
大有之家人：上义崇德，以建大福；明哲且聪，周武立功。通《解》。震为德、为福、为建。离为明、为哲、为聪。震为周、为武、为功。哲、立功，从宋、元本。汲古作“德”、作“功立”。非。	da you zhi jia ren
大有之睽：四乱不安，东西为患，身止无功。不出国城，乃得全完，赖其生福。兑数四，离为乱，坎陷，故不安。离为东，坎为西、为患。伏艮为身、为止、为国城。艮止，故不出。	da you zhi kui
大有之蹇：金牙铁齿，西王母子；无有患殆，减害道利。详小畜之大有。此亦用大有象。涉道大利，依汲古，宋、元本作灭害道利。	da you zhi jian
大有之解：贺喜从福，曰利蕃息，欢乐有得。震为喜乐、为贺、为福。伏巽为利，离为日，震为蕃息。	da you zhi jie
大有之损：昊天白日，照临我国；万民康宁，咸赖嘉福。艮一阳在上，故为天、为日。纳丙，故曰昊天。昊天，夏日也。坤为我、为国。艮为光明，故曰照临。坤为万民，震为康宁，为嘉福。嘉福，依宋、元本。汲古作受福。	da you zhi sun
大有之益：左眇右盲，视暗不明；下民多孽，君失其常。震为左，伏兑为右。互大离，故曰眇、曰盲、曰不明。坤为黑暗，为下、为民、为孽。震为君。	da you zhi yi
大有之夬：吾家黍梁，积委道傍；有囊服箱，运到我乡，藏于嘉仓。通《剥》。艮为道，坤为委积、为囊、为箱、为乡。坤载，故曰运到我乡。坤为藏，艮为仓，又为果蓏。蓏，草实也。黍梁，疑故为艮象。吾有，从汲古，宋、元本作吾家。囊，从宋、元，汲古作架。	da you zhi kuai
大有之姤：殊类异路，心不相慕；牝猭无猳，鳏无室家。通《复》。坤为类、为心。震为大涂，坤为牝，巽为豕，故曰牝豕。猳，牡也。坤寡，故曰鳏。牝豕，宋、元本作牝猭。依汲古。	da you zhi gou
大有之萃：雀行求食，出门见鹞；颠蹶上下，几无所处。艮为雀、为求，兑为食。艮为门、为鹞。兑折，故颠蹶。	da you zhi cui
大有之升：野有积庚，穑人驾取。不逢虎狼，暮归其宇。坤为野、为积、为庾。震为稼穑、为人，故曰穑人。艮为虎狼，艮伏，故不逢。坤为暮，震为归。积庾，宋本作积庚，元本作种庚。依汲古。狼虎，亦依汲古，宋、元本作虎狼。与下宇不韵。	da you zhi sheng
大有之困：肤敏之德，发愤忘食；虎豹禽说，为王求福。详师之观。虏，依汲古，宋、元本讹虎。晨，各本皆作忘，依宋、元本师之观校改。说，从宋、元。淮阴伐赵，禽夏说。汲古作越。非。	da you zhi kun
大有之井：光祀春成，陈项鸡鸣；阳明失道，不能自守。《汉书·郊祀志》：秦“文公获若石云，于陈仓北坂城祠之。其神……来也常以夜，光辉若流星。从东方来，集于祠城若雄雉云，……其声殷殷野鸡夜鸣……名曰陈宝。”兹云春成，疑祠城之讹。疑原句无春字。祀成，即祠城。或为光集祠城也。卦通《噬嗑》。离为光，坎为集，艮为祠城。震为陈、为鸣。本卦巽为鸡。光祀，从宋、元本，汲古作光礼。礼，即集之音讹字。陈宝，宋本、汲古皆作陈项。非。依元本。	da you zhi jing
大有之革：左抱金玉，右得熊足；常盈不亡，获心所欲。通《蒙》。震为左、为玉。艮为金、为抱。兑为右，艮熊震足，坤为多，故曰常盈。坤为亡，震乐，故不亡。坎为心、为欲。艮金证。熊足即熊掌。	da you zhi ge
大有之鼎：履泥污足，名困身辱；两仇相得，身为痛疟。通《屯》。震为足、为履，坤为土、为水，故曰履泥污足。艮为名，坎陷，故名困。坤为身，坤下，故辱。坤数二，故曰两。正反艮，故相仇。为痛疟，依宋、元本，汲古作其为虐。按：《屯》棦艮为名、为身，坎水、坤水，坎为陷，艮陷坤坎之中，故名困身辱。余注皆甚当。	da you zhi ding
大有之震：安居重迁，不去其亶；未来相闻，乐得常产。艮为居，艮止，故安居不迁。震往，艮廛，艮止，故不去其廛。震为禾米、为乐。廛，从汲古，宋、元本作亶，音讹字。	da you zhi zhen
大有之艮：天灾所游，凶不可居；转徙获福，留止危忧。互坎为灾凶，震为游。上下卦阳在上，故曰天灾。艮为居，坎险，故不可居。震为徙、为福。艮止坎危。忧危，从汲古。与居韵。宋、元作危忧。	da you zhi gen
大有之渐：昧昧墨墨，不知白黑；景云乱扰，光明隐伏；犬戎来攻，幽主失国。坎隐伏，故曰昧墨，故不知白黑。巽为白，坎为黑、为云。离明，故曰景云。离为乱、为光明。坎伏，艮犬，坎为幽、为失，艮为国，震为王，震伏，故曰幽王。白黑，依宋、元本。汲古作白日。	da you zhi jian
大有之归妹：凫雁哑哑，以水为宅；雌雄相和，心志娱乐。得其所欲。详大畜之鼎。心志，依宋、元，汲古作常共。	da you zhi gui mei
大有之丰：长生无极，子孙千亿；柏柱载器，坚固不倾。震为长生、为子。伏艮为孙，震为千亿、为柏柱、为载、为梁。伏艮为坚固。梁，从汲古，宋、元本作器。	da you zhi feng
大有之旅：麒麟凤凰，善政得祥；阴阳和调，国无灾殃。离为文明，故曰麟凤。卦一阴从一阳，二阴从二阳，故曰和调。	da you zhi lv
大有之巽：天之奥隅，尧舜所居；可以存身，保我室家。伏艮为天，震为帝，故曰尧舜。艮为居、为身、为室家、为保。全用旁通。室家，从宋、元。汲古作家室。非。家音姑，与居韵。	da you zhi xun
大有之兑：配合相迎，利之四邻；昏以为期，与福笑喜。兑昧为昏。震为福、为笑喜。迎、邻为韵，邻、音灵。	da you zhi dui
大有之涣：砥德砺材，果当成周；拜受大命，封为齐侯。震为德、为材。艮石，故曰砥砺。震为周，艮为拜。巽为命、为齐。	da you zhi huan
大有之节：与福俱坐，畜水备火；思患豫防，终无殃祸。震为福，艮为坐。坎水艮火。坎为积蓄、为灾祸。宋、元本多“思患预防”四字，为第三句。依汲古。	da you zhi jie
大有之中孚：晨昏潜处，候明昭昭；卒连白日，为世荣主。震为晨，兑为昧、为昏。巽为潜。艮为待、为时，震为煦。煦，和也。巽为白，艮为日。震为主、为荣。晨，元本作畏，依宋本、汲古。候时煦煦，宋、元本作候明昭昭。兹从汲古。煦、主为韵。	da you zhi zhong fu
大有之小过：视曰再光，与天相望；长牛欢悦，以福为多。艮为日、为光、为望、为天。巽长震生。震欢悦、为福、为多也。再，从汲古。宋、元本作载。多，从宋、元本。汲古作兄。与，从汲古。宋、元作以。艮为天证。	da you zhi xiao guo
大有之既济：大头明目，载受嘉福；三雀飞来，与禄相单。坎为大首，离为明目。震为载、为嘉福。离为鸟，卦数三，故曰三雀飞来。震为飞、为禄。除坎离外，皆用半象。载受嘉福，从宋、元本，汲古作再受喜福。三，从宋、元本，汲古作二。触，从汲古，宋、元讹单。	da you zhi ji ji
大有之未济：楩生荆山，命载输班；袍衣剥脱，夏热冬寒；立饿枯槁，众人莫怜。详乾之既济。，汲古讹梗，依宋、元本。谦之第十五	da you zhi wei ji
谦之谦：王乔无病，苟头不痛。亡破失履，乏我送从。艮为寿，故曰王乔。王乔，古仙人。坎为病，震乐，故无病。艮为狗，坎为首、为痛，震为履，坎蹇，故跛。坤为我。狗，依汲古，宋、元本作苟。跛，依汲古，宋、元本作破。亡，疑为足之讹。震足、坎蹇，故曰足跛。	qian zhi qian
谦之乾：喋嗫处曜，昧冥相待；多言少实，终无成事。此取遇卦谦象。注解详卷九明夷之豫。《豫》与《谦》同象。喋，汲古作嗛，依宋、元本。噱嚾，宋、元本讹处曜，汲古作噱嘤。抟，宋、元作待。汲古讹持。依汲古中孚之升校。有详说。	qian zhi gan
谦之坤：北辰紫宫，衣冠立中；含和建德，常受大福。铅刀攻玉，坚不可得。详坤之观，多下二句，此亦用谦象。艮为刀、为金，坤柔，故曰铅刀。震为玉，艮为坚。艮为刀、为金证。	qian zhi kun
谦之屯：东璧馀光，数暗不明；主母嫉妬，乱我事业。震为东，艮为壁，故曰东壁。艮又为火、为光明，坎为暗，故不明。坤为母，震为主，故曰主母。坎为嫉妒，坤为乱，为事业。《列女传》：贫妇徐吾与邻妇会烛夜绩，烛数不给，邻妇欲摈之。吾曰：一室之内增一人，烛不为暗，少一人不为明，何爱东壁之余光乎？《林》用其事。	qian zhi tun
谦之蒙：下背其上，盗明相让；婴子两头，陈破其虚。坤为下。艮为背，为上，为明。坎为盗，震为言。正反震相对，故曰相让。震子震婴，坎为首，坤数二，故曰两头。震为陈，坎为破，坤为墟。两头于象甚合，其义未详，疑为面缚之讹。相让，从宋、元本，汲古作其。非。让，责也。子婴，从汲古，宋、元本作婴子，非。陈，陈涉也。言陈涉亡秦，灭子婴也。	qian zhi meng
谦之需：凤生会稽，稍巨能飞；翱翔往来，为众鸟雄。离文为凤，伏艮为山。会稽，山名。艮阳在上为飞、为翱翔、为林、为鸟。坤为众。全用伏。能飞，从宋本，元本作飞翔，非。巨，汲古作具，依宋、元本。	qian zhi xu
谦之讼：凿井求玉，非卞氏宝；名困身辱，劳无所得。坎陷为井，乾为玉、为宝。坎为和，伏坤为身、为辱。艮为名，艮覆，故名困。坎为劳。非和氏宝，依宋本及汲古。元本作非卞氏室。非。	qian zhi song
谦之师：邦桀载役，道至东莱；百僚具举，君王嘉喜。坤为邦、为恶，故曰桀。艮为殳，兵器也。《诗·卫风》：“邦之桀兮，伯也执殳。”震为大涂、为陵，震东，故曰东莱。东莱，山名。坤为百，艮为官，互震为君王、为嘉喜。邦桀，从宋、元本，汲古讹拜桀。殳，从陈本。元本、宋本、汲古皆讹役。道，从宋、元本。汲古作“送”。《汉书·郊祀志》：东莱山，黄帝所常游。《林》词似指此事。	qian zhi shi
谦之比：安息康居，异国同庐。非吾邦域，使伯忧惑。详蒙之屯。穹、戚，依汲古，宋、元本作同、作惑。	qian zhi bi
谦之小畜：江河淮海，天之都市；商人受福，国家富有。详否之乾。	qian zhi xiao xu
谦之履：同本异叶，乐仁上德；东邻慕义，来兴吾国。通《谦》。震为木，正反震而三爻为本，故曰同本异业。震为仁德、为乐、为东、为兴。坤为吾、为国。邻，依宋、元本。汲古讹林。按：《谦》初至五正反震，震为木，以九三为本，而顺逆以分，故曰同本异业。	qian zhi lv
谦之泰：白鹤衘珠，夜食为明；怀我德音，身受光荣。震为白、为鹤、为珠。兑为口，故曰衔。坤为夜、为室，震为明、为音。坤为怀、为我、为身，乾为光荣。《搜神记》：哙参行，遇黔鹤，为弋人射伤，收养之，放去。一夜，雌雄各衔一明月珠来以报参。室，宋、元作食，从汲古。为，宋、元、汲古作反。我，元本作吾。从宋本、汲古。	qian zhi tai
谦之否：践履危难，脱厄去患；入福喜门，见吾邦君。伏震为践履，坤为患，乾在外，故脱厄去患。艮为门，乾为福喜，巽为入，坤为吾、为邦，乾为君。福，依宋、元本。汲古作临。	qian zhi pi
谦之同人：宫商既和，声音相随；骊驹在门，主君以欢。通《师》。震为乐，故曰宫商、曰声音。震为随、为马。坤为门，震为主、为君、为欢。又震为行。骊驹，为送行之诗。	qian zhi tong ren
谦之大有：天地配享，六位光明；阴阳顺序，以成厥功。详讼之震。	qian zhi da you
谦之豫：江河淮海，天之奥府；众利所聚，可以饶有。乐我君子。详否之坤。	qian zhi yu
谦之随：双鸟俱飞，欲归稻池；经涉雚泽，为矢所射。伤我胸臆。详屯之旅。萑，依屯之旅校。宋、元本作藿，汲古作藿。皆非。	qian zhi sui
谦之蛊：留仲叔季，日暮寝寐；羸卧失限，虐我具囊。衘却道傍。震为伯，大坎为仲，艮为叔季。坎为莫、为寝寐。艮为身、为臝、为卧、为明。兑昧，故失明。兑毁折，故曰丧。艮为贝，震为道、为囊。伯，从汲古，宋、元本作留。臝，汲古作裸，宋、元本作羸。由汲古证之，可见宋、元本原作臝。臝、裸同，故从之。明、丧、贝，从汲古，宋、元本作“限”、“虐”、“具”，非。却，汲古作卸，依宋、元本。	qian zhi gu
谦之临：受终文祖，承衰复起；以义自闭，虽苦无咎。坤为文，伏艮为终、为祖，故受终文祖。坤为衰，震为起。坤为义、为咎。震乐，故无咎。闲，依汲古。宋、元本作闭。	qian zhi lin
谦之观：据斗运枢，顺天无忧，与天并居。详益之节。	qian zhi guan
谦之噬嗑：周师伐纣，战于牧野；甲子平旦，天下悦喜。震为周、为伐，坎众为师，离为恶人，故曰纣。艮为城。《尚书注》：“牧野城，周武王所筑。”震为旦、为子，艮为甲，故曰甲子。坎为平，故曰平旦。艮为天，震为下、为乐。《周书》：武王伐纣，甲子昧爽，王朝至于商郊牧野。《林》所本也。	qian zhi ke shi
谦之贲：十雌百雏，常与母俱；抱鸡搏虎，谁敢害诸？通《困》。巽为雌，兑为雏，数十，故曰十雌。震为百、为子，故曰百雏。巽为母、为鸡，艮为虎、为抱，故曰抱鸡搏虎。百，元本作伯，从宋本、汲古。诸，依宋、元本。汲古作者。与俱不协。巽母证。	qian zhi ben
谦之剥：桀跖并处，人民愁苦；拥兵荷粮，战于齐鲁。此用谦象。坤为恶，故曰桀。坎为盗，故曰跖。震为人民，坎为愁苦。艮为兵，震为粮。艮手为拥，艮背为荷。震为战。伏兑为鲁，巽为齐，故曰齐鲁。	qian zhi bo
谦之复：南山昊天，刺政闵身；疾悲无辜，背憎为仇。详乾之临。	qian zhi fu
谦之无妄：百川朝海，流行不止；道虽辽远，无不到者。乾为海、为百川。震为行、为道、为远、为至，故无不到。	qian zhi wu wang
谦之大畜：目不可合，忧来摇足；悚惕为惧，去我邦域。大离，故目不合。震为足、为摇。乾为忧、为危惕。艮为邦域，艮在外，故曰去。危，依汲古。宋、元本作为。	qian zhi da xu
谦之颐：鸟升鹄举，照临东海；龙降庭坚，为陶叔后；封于英六，履禄绥厚。详需之大畜。	qian zhi yi
谦之大过：北方多枣，橘柚所聚；荷囊载黍，盈我筐筥。通《颐》。坤为北。艮为枣、为橘柚。正反艮，故曰聚。坤亦为聚也。坤为囊，艮为何。震为黍、为战、为筐筥。	qian zhi da guo
谦之坎：悬狟素餐，食非其任；失望远民，实劳我心。《诗·魏风·伐檀篇》：“胡瞻尔庭，有悬貆兮……不素餐兮。”互艮为貆。震为素、为餐。坎为食，伏巽为绳，故曰悬。艮为望，坎失，故曰失望。坎为民、为劳、为心。貆，宋、元本作狟。飡，汲古作餐。依宋、元本。食非其任，言不称职也。	qian zhi kan
谦之离：羔羊皮革，君子朝服；辅政扶德，以合万国。详晋之临。	qian zhi li
谦之咸：齐鲁争言，战于龙门；构怨致祸，三岁不安。详坤之大畜。世，依宋、元本，汲古作三岁。	qian zhi xian
谦之恒：久阴霖雨，涂行泥潦；商人休止，市无所有。互大坎，故曰阴、曰霖雨、曰泥潦。震为大涂、为行、为商人。坎陷，故休止。巽为市，兑毁，故空无所有。市空无有，依汲古，宋、元本作市无所有。	qian zhi heng
谦之遁：桃雀窃脂，巢于小枝；摇动不安，为风所吹；寒心栗栗，常忧殆危。艮为鸟，故曰桃雀窃脂。《诗·周颂》：“肇允彼桃虫。”《传》：“桃虫，鹪也，鹪即桃雀。”《尔雅》：“桑扈，窃脂，皆小鸟。”艮为小也。艮为巢、为枝。巽风进退，故动摇。乾为寒、为惕，故曰慄慄、曰危殆。巢，依宋、元本，汲古作来，非。心寒，依旅之晋校。按：艮鸟艮巢，巽风进退、乾寒乾惕象，将遁诠释得淋漓尽致。遁者，退也，故曰常忧危殆。	qian zhi dun
谦之大壮：防患备灾，凶恶不来；虽困无忧，未获安休。通《观》。坤为患、为灾。艮为防。坤为凶祸，坤闭，故困。均依汲古。宋、元本祸作恶，无灾作无忧。多未获安休四字。	qian zhi da zhaung
谦之晋：引顺绝粮，与母异门；不见所欢，孰与共言？艮为颈，震为粮，震覆坤闭，故绝粮。坤为母、为门，艮亦为门。坤西南，艮东北，故曰异门。震为欢、为言，震覆坤闭，故不见所欢，故无与共言。颈，依汲古。宋、元本作顺。非。按：象释与母异门、不见所欢甚妙！	qian zhi jin
谦之明夷：鰌鰕去海，藏于枯里；街巷褊隘，不得自在；南北极远，渴馁成疾。坤为鱼，故曰鳅虾。坎为海，坤在外，故曰去海。坤为里、为藏，离为枯、为巷。坎为褊隘，离南坎北，坎为疾，离为渴馁。褊，汲古作偏。从宋、元本。极远，汲古作无极。从宋、元本。	qian zhi ming yi
谦之家人：恭宽信敏，功加四海；辟去不祥，喜来从母。坎为信，巽为母，伏震为喜。	qian zhi jia ren
谦之睽：岁饥无年，虐政害民；乾溪骊山，秦楚结怨。离虚故饥。坎为众、为民，兑毁折，故曰虐、曰害。坎为溪，离火，故曰干溪。坎为马，伏艮为山，故曰骊山。兑西，故曰秦。离南，故曰楚。楚灵王死于乾溪，秦始皇葬骊山，故曰秦楚结怨，坎为怨也。	qian zhi kui
谦之蹇：右目无瞳，偏视寡明；十步之外，不知何公？此用谦象。伏兑为右，艮离目不全，故无瞳、故偏视。坎黑，故寡明。坤数十，震为公、为步。正反震，故不知何公。	qian zhi jian
谦之解：蜩螗欢喜，草木嘉茂；百菓蕃炽，日益多有。此用谦象。震为鸣，伏巽，故曰蜩螗。《豳风注》：“蜩，蝉也。宋曰螗。”震为欢喜。《诗·大雅》：“如蜩如螗，如沸如羹。”《笺》云：“言饮酒欢呼之声，似蜩螗之鸣。”兹曰欢喜，用《诗》意也。震为草木、为嘉茂、为百、为蕃炽。艮为果、为日。果、庶，从汲古。宋、元作菓、作多。	qian zhi jie
谦之损：常德自如，安坐无尤；莘入贵乡，到老安荣。艮止，故曰常德、曰安坐。艮为乡、为贵。坤为老。震为荣。幸入，宋本作莘入，元本作华入，依汲古。艮贵，可解《易》。	qian zhi sun
谦之益：狡兔趯趯，良犬逐咋；雄雉受害，为鹰所获。震为兔、为行。互艮为犬，震为逐。震口为咋、为雄。巽为雌。爰爰，行貌。艮为鹰、为获。《诗·小雅》：“跃跃兔，遇犬获之。”《释文》：跃，他历反。与趯同。又《王风》：“有兔爰爰”。《传》：“爰爰，行缓也。”雄雌爰爰，依未济之师校。各本作雄雉受害，非。	qian zhi yi
谦之夬：春桃生花，季女宜家；受福多年，男为封君。详师之坤。	qian zhi kuai
谦之姤：山石朽弊，稍崩坠落；上下离心，君受其祟。乾为山、为石，巽为朽弊、为消崩堕落。乾为君，阴消阳，故曰受崇。消、堕，从汲古。宋、元本作稍坠。	qian zhi gou
谦之萃：水坏我里，东流为海；龟凫欢嚣，不睹我家。详泰之兑。	qian zhi cui
谦之升：七窍龙身，造易八元；法天则地，顺时施恩。富贵长存。元本注：“圣人心有七窍，伏羲蛇身。”《左传》：“高辛氏有才子八人，天下谓之八元。”互兑为穴、为窍，数七，故曰七窍。震为龙，坤为身，故曰龙身。坤数八，又为地，伏乾为天，故曰法天则地。震为时，坤顺，故曰顺时。伏乾为富贵。翟云升谓：伏羲龙身，八元即八卦。易，汲古作化。施恩作施行。均从宋、元本。	qian zhi sheng
谦之困：四夷慕德，来兴我国；文君陟降，同受福德。坎为夷，伏震卦数四，故曰四夷。坎为慕，伏艮为国，震为君，互离，故曰文君。正反震，故曰陟降、曰福德。同、福，依宋、元本，汲古作合、其。《诗·大雅》：“文王陟降。”文君即文王。	qian zhi kun
谦之井：华首山头，仙道所游；利以居止，长无咎忧。伏艮为山，坎为首，兑为华，故曰华首。艮为寿，故曰仙道。伏震为游。巽为利、为长。艮为居止，坎为忧。	qian zhi jing
谦之革：鸇鸠徒巢，西至平州；遭逢雷雹，辟我苇芦。室家饥寒，思吾故初。通《蒙》。艮为鹯鸠、为巢。震行，故曰徙巢。坎为平、为西、为冰雹。震为雷、为苇芦。兑毁坤我。艮为家室，坤为饥寒。损，从汲古，宋、元本作辟。	qian zhi ge
谦之鼎：狗无前足，阴谋叛背；为身害贼。详小畜之明夷。艮为狗，初二半艮，无初爻，故无前足。震为足，震伏亦无。北，依汲古，宋、元本作背。《说文》：“北，乖也，二人相背。”《史记·鲁仲连传》：“士无反北之心。”背乃妄人所改。	qian zhi ding
谦之震：阳孤亢极，多所恨惑；车倾盖亡，身常惊惶。乃得其愿，雌雄相从。详乾之屯。从，依宋、元本。汲古作存。乃音讹。	qian zhi zhen
谦之艮：空槽注猪，豚彘不到；张弓祝鸡，雄父飞去。鸠，皆作父，依师之旅校。祝，呼也。	qian zhi gen
谦之渐：长夜短日，阴为阳贼；万物空枯，藏于北陆。巽为长，坎为夜。离日，坎隐，故短日。坎为贼，北方阴，离日为阳，阳为坎阴所蔽，故曰阴为阳贼。巽为草莽、为万物，离虚，故空枯。坎为藏、为北，艮为道，故曰北陆。冬日行北陆。	qian zhi jian
谦之归妹：爪牙之士，怨毒祈父。转忧与己，伤不及母。兑为爪牙，震为士、为父，故曰祈父。坎为怨毒、为忧，巽为母，巽伏，故伤不及母。《诗·小雅·祈父》：“予王之爪牙。胡转予于恤？……有母之尸饔。”祈父，司马也，言司马令我久役移忧于己，不及事母，令母主爨也。《林》全说诗意。震父巽母证。	qian zhi gui mei
谦之丰：拜跪请兔，不德臭腐；挽眉衘指，低头北去。伏艮为拜跪，震为兔，震言，故请兔。巽为臭腐，巽伏，故不得。艮为眉，坎陷，故俛眉。艮为指，兑口，故衔指。坎为首、为低、为北，多用伏象。俛，从汲古，宋、元本讹挽。眉，依宋、元本，汲古作首。低头，依宋、元本，汲古作不得。	qian zhi feng
谦之旅：有莘季女，为夏妃后；贵夫寿子，母字四海。巽为草莽、为莘，兑为季女。离为夏。艮贵艮寿，震夫震子。巽为母，兑为海，震卦数四，故曰四海。夏，从宋、元，汲古作王。巽母可解《易》。	qian zhi lv
谦之巽：季姜踟蹰，待孟城隅；终日至暮，不见齐侯。详同人之随。季姬、暮，从宋、元本，汲古作姜、作旦。非。	qian zhi xun
谦之兑：邯郸反言，父兄生患；涉叔援俎，一死不还。详坤之睽。叔，从宋、元本，汲古作此，非。叔，吴广字也。忧恨，从汲古，宋、元作援俎。卒，从汲古。宋、元作一。	qian zhi dui
谦之涣：逐鹿山巅，利去我西；维邪南北，利无不得。艮为鹿、为山、为巅。震为逐，巽为利，坎为西。震为言，故曰维邪。维邪，呼声。震为南，坎为北，艮为求。所求不得，依汲古。宋、元作利无不得。	qian zhi huan
谦之节：穿鼻系株，为虎所拘；王母祝榴，祸不成灾，突然自来。艮为鼻，坎为穿，伏巽为系，震为株。言既穿其鼻，又系于木也。艮为虎、为拘。震为王，伏巽为母，故曰王母。震为福、为祝，坎为祸、为灾。株，汲古作珠。依宋、元本。福，依汲古。宋、元本讹榴。	qian zhi jie
谦之中孚：虎豹熊罴，游戏山谷。君子仁贤，皆得所欲。艮为虎豹熊罴、为山谷。《易·井·九二》：“井谷射鲋。”以伏艮为谷也。震为游，艮为君子、为仁贤。皆，汲古作亦。从宋、元本。	qian zhi zhong fu
谦之小过：梅李冬实，国多贼盗；扰乱并作，王不能制。详屯之师。此以正反巽为盗贼，故曰多。	qian zhi xiao guo
谦之既济：望幸不到，文章未就。王子逐兔，犬踦不得。此用谦象。艮为望，坤为文章。震为王、为子、为逐、为兔。艮为犬，坎为踦。王子，依宋、元本。汲古作三。	qian zhi ji ji
谦之未济：千柱百梁，终不倾僵；仁智辅圣，周宗宁康。此用谦象。坤为千百，艮为柱，坎为极、为梁。震仁、坎智、坎圣。震为周。按：《未济》初二、三四、五上为三半艮，艮为柱，坤为千百，故曰千柱百梁。豫之第十六	qian zhi wei ji
豫之豫：冰将泮散，鸣雁噰噰；丁男长女，可以会同。生育圣人。坎为冰，下临艮火，故曰泮散。艮为雁，震鸣，故曰噰噰。伏兑纳丁。《晋书·李密传》：“零丁孤苦。”丁男言孤男无配偶也。巽为长女，震为生，坎为圣，言少男长女及冰未泮而婚嫁也。《周礼》媒氏疏引《韩诗传》：“古者霜降逆女，冰泮杀止。”按《诗·邶风》：“士如归妻，迨冰未泮。”据韩诗是冰泮后禁嫁也。《荀子》及《家语》皆同韩诗说。郑误。圣，从宋、元本，汲古作贤。噰噰，从宋、元本。汲古作雍雍。与毛诗字异。	yu zhi yu
豫之乾：龙马上山，绝无水泉；喉燋唇乾，口不能言。详乾之讼。此用豫象。	yu zhi gan
豫之坤：蔡侯朝楚，留连江滨；逾时历月，思其后君。《左传·定公三年》：蔡侯朝楚，子常求其裘，弗与，乃留蔡侯弗使归。《豫》震为草莽、为蔡、为楚、为诸侯。坎陷，故流连。坎水，故曰江滨。艮为时，坎为月、为思。震为君。全用豫象。	yu zhi kun
豫之屯：文厄羑里，汤拘夏台；仁圣不害，数困何忧。免于缧索，为世雄侯。中爻坤为文、为里，坤闭，故厄。坎为水，艮火，故曰汤、曰夏。艮为台。震为仁，坎为圣，坤为害。坎为困、为忧。巽为缧絏，巽伏，故免。震为雄、为侯。絏，从汲古，宋、元本作索。雄，依宋、元本，汲古作明。《史记·周本纪》：“纣囚文王于羑里。”《殷本纪》：“夏桀囚汤于夏台。”按：互坤为文、为里、为害，故曰文厄羑里。上坎为水，下互艮为火，故曰汤。艮为台，纳丙，丙主夏，故曰夏台。	yu zhi tun
豫之蒙：典册法书，藏在兰台；虽遭乱溃，独不遇灾。详坤之大畜。	yu zhi meng
豫之需：毡裘膻国，文礼不饬；跨马控弦，伐我都邑。伏坤为裘、为文礼、为马、为我、为都邑。谓匈奴寇边也。	yu zhi xu
豫之讼：星陨如雨，弓弱无辅，强阳制阴，不得安土。《左传·庄公七年》：“星陨如雨。”离为星，坎为雨，风陨。伏象明夷，明入地中，故曰阴制阳。坤为土。第三句，宋、元本作强阳制阴，从汲古。	yu zhi song
豫之师：蝗啮我稻，驱不可去；实穗无有，但见空藁。详小畜之大壮。	yu zhi shi
豫之比：虎饥欲食，为猬而伏。禹导龙门，辟咎除患，元丑以安。艮为虎，坤虚，故饥。伏兑为食。坎为猬、为伏。伏乾为王、为龙、为门，故曰禹导龙门。坎为患、为隐伏，故门避咎除患。坤为丑、为安。所伏，依汲古，宋、元本作而伏，非。《史记·龟策传》：“猬能伏虎，见鹊而仰。”	yu zhi bi
豫之小畜：蝙蝠夜藏，不敢昼行。酒为酸浆，鲂臭鲍羹。巽为蝙蝠，伏坎为夜、为藏。离为昼，震为行，震伏，故不昼行。坎为酒浆，巽为鱼、为臰，故曰鲂臰鲍羹。鲍，元本作饱，非。依宋本、汲古。臰同臭。	yu zhi xiao xu
豫之履：精华堕落，形体丑恶；龃龉挫顿，枯槁腐蠹。兑为华，风陨，故坠落。伏坤为形、为丑恶，兑为口，正反兑相对，故龃龉。离为枯槁，巽为腐蠹。兑为华，可释《大过》。	yu zhi lv
豫之泰：两足不获，难以远行；疾步不能，后旅失时。互震为足，兑卦数二，故曰两足。兑毁，故不获、故不行。震为后、为时，坤丧，故失时。	yu zhi tai
豫之否：令妻寿母，宜家无咎；君子之欢，得以长久。巽为妻，乾善，故曰令妻。坤为母，艮寿，故曰寿母。艮为家、为君子，伏震为乐，故曰欢。巽为长，艮为久。	yu zhi pi
豫之同人：蚕饥作室，昏多乱缠；绪不可得。巽为虫、为蚕，离虚，故曰饥蚕。伏坎为室。巽为缗，离为乱。饥蚕，宋、元本作蚕饥。缗，宋本作，元本作绪。均依汲古。端，丁晏依御览校。宋本、汲古皆作绪。	yu zhi tong ren
豫之大有：子锄执麟，《春秋》作元；阴圣将终，尼父悲心。详讼之同人。经，宋本作元。元作阴。皆非。依汲古讼之同人校。汲古只此不讹，余皆讹。作阴，盖以经字不协而妄改。岂知麟音苓、心音惺，古与经字皆协。而宋、元本改为阴圣，尤失解。	tong ren zhi yi
豫之谦：螟虫为贼，害我稼穑；禾殚麦尽，秋无所得。详同人之节。殚，宋、元本皆作单。	yu zhi qian
豫之随：忧在腹内，山崩为疾；祸起萧墙，竟制其国。互大坎为忧，离为腹。艮为山，震为覆艮，故曰山崩。巽为草莽，艮为墙，故曰萧墙，艮为国。以覆艮为山崩，可知京读“崩来无咎”之所本。以艮为国，可得《易》各处国邑之象。	yu zhi sui
豫之蛊：茹芝饵黄，饮食玉瑛；与神流通，长无忧凶。震为芝、为黄。兑口，故曰茹、曰饵、曰饮食。震为玉、为神、为乐，故不忧。此言神仙导引之事。黄，黄精也。	yu zhi gu
豫之临：一夫两心，枝刺不深；所为无功，求事不成。震为夫，坤为心，数二，故曰两心、曰歧。兑毁折，故无功，故不成。坤为事。歧，宋、元本作。汲古作技。皆非。依宋本噬嗑之丰校。《陇上记》：“狄梁公墓，棘直而不歧。”歧，尖也，故曰歧剌。又《后汉·张堪传》：“麦穗两歧。”注：“一茎两穗。”亦一证也。又《易坤灵图引》亦作拔剌。	yu zhi lin
豫之观：十里望烟，散涣四方；形容灭亡，终不见君。坤为里，数十，艮为望。烟音因，与氤通。班固《典引》“烟烟煴煴”，烟煴，天地气也，与絪緼同。艮阳在上，坤在下，天地气接，故曰望烟。巽风为散，数四，故曰四分。坤为形、为死，故灭亡。乾伏，故不见君。四分，依宋、元本，汲古作四方，以与亡协。岂知烟音因，作分乃协。	yu zhi guan
豫之噬嗑：张弓廓弩，经涉山道；虽有伏虎，谁敢害诸？坎为弓、为弩，震为张。艮为山道、为虎，坎伏，故曰伏虎。坎为害。诸，依宋、元本，以与虎韵。汲古作者。	yu zhi ke shi
豫之贲：泉闭泽竭，王母饥渴；君子困穷，乃徐有说。坎为泉。坎伏，故闭。下火，故竭。震为主，伏巽为母。离虚而燥，故饥渴。艮为君子，坎为困。说、脱通，言脱去困穷也。主母，宋、元本作王母。依汲古。	yu zhi ben
豫之剥：野鸢山鹊，奕棊六博；三枭四散，主人胜客。艮为鸢、为鹊、为枭、为山。元本注，三枭四散，皆古局戏名。按《战国楚策》云，夫枭綦之所以能为者，以散綦佐之也。夫一枭之不胜五散，亦明矣。按黄山谷诗：“安知樗的蒱局，临关败三枭。”今博戏失传，故不知其义。鸢，从宋、元本。汲古作猿。	yu zhi bo
豫之复：羊惊马走，上下挥扰；鼓音不绝，顷公奔败。震为惊、为羊、为马、为走、为鼓、为音。坤为顷，震为公，故曰顷公。震为奔，坤为败。《左传·成公二年》：“晋郤克与齐顷公战，晋人援桴而鼓之，……顷公奔败。”顷，汲古讹项。依宋本。	yu zhi fu
豫之无妄：黄帝神明，八子圣聪；俱受大福，天下康平。震为黄、为帝、为神。艮为明，数八，震子，故曰八子。乾为圣聪、为大福、为天。震阳在下，故曰天下。《左传》：“高阳氏有才子八人。”《林》所本也。康平，依宋、元本。汲古作平康。	yu zhi wu wang
豫之大畜：住车醊酒，疾风暴起；泛乱福器，飞扬位草。明神降禄，道无害寇。震为车、为祭祀，故曰醊祖。祖者，将行犯軷之祭。《诗·大雅》：仲山甫出祖是也。伏巽为风，进退，故曰猋风。震为器，兑毁，故泛乱。震为飞扬、为鼓舞、为明神、为福祐、为道。坤为害、为杀，坤伏，故无。首句原作住马醊酒，焱作疾，第四句作飞扬位卓。卓，宋、元本又作草。兹依汲古坎之巽校。只泛字，依本文。	yu zhi da xu
豫之颐：滕虵乘龙，宋郑饥凶；民食草蓬。《左传·襄公二十八年》：“梓慎曰：蛇乘龙，龙，宋、郑之星也，宋、郑必饥。”震为龙，坤为蛇，在震上，故曰乘龙。《说文》：“以木架屋为宋”，故艮为宋。郑，《说文》：“地町町然平也。”故坤为郑。为凶、为民，震为食、为草莽。	yu zhi yi
豫之大过：扬水潜凿，使石洁白。里素表朱，遨游皋泽。得君所愿。心志娱乐。详否之师。按汲古作衣素表朱，宋、元本作裹素表朱。《毛诗》诂襮为领，谓衣素而黼领朱也，与《尔雅》合。后儒据高诱《吕览注》及班赋，诂襮为表，以攻毛。岂知素衣朱表，语已不合。兹按《林》词亦“诂襮为表”。然曰“裹素”则读衣为裹也。“素裹朱襮”义始分明。沃，汲古作泽。依宋、元本。	yu zhi da guo
豫之坎：西过虎庐，惊其前枢。虽忧无尤。坎位西，中爻艮为虎、为庐。震为惊，坎为忧危。危，从汲古本。宋、元作尤。非。	yu zhi kan
豫之离：衣成无袖，不知所穿。客指东西，未得便安。通《坎》。震为衣，坎为穿，震为袖。中爻正覆震相对，故曰无袖。又中爻亦正覆艮，艮止，故不知所穿。震为客、为东。兑为西。袖，依宋本。汲古作开。	yu zhi li
豫之咸：晨风文翰，随时就温；雄雌相和，不忧危殆。《诗》：“彼晨风。”《传》：“鹯也。”巽为风，伏震为晨、为翰。坤为文，故曰文翰。文翰即晨风。详大过之豫。艮为时、为火，故曰温。震雄巽雌。兑口震鸣，故曰和。殆危，依汲古。宋本作危殆。	yu zhi xian
豫之恒：心多恨悔，出言为怪；枭鸣于北，声丑可恶。请谒不得。通《益》。坤为心、为悔恨。震为言、为出、为鸣。艮为枭、为室。坤北，故曰室北。震为声，坤为丑、为恶。震为请谒，坤闭，故不得。恨悔，从元本。汲古作悔恨。《说苑》：齐景公为露寝之台，成而不通。柏常骞曰：台成，君何为不通？公曰，枭昔者鸣，其声无不为吾恶之甚。	yu zhi heng
豫之遁：离女去夫，闵思苦忧；齐子无良，使我心愁。下艮为夫。巽风，故曰离女。风散，故曰去夫。伏坤为苦忧，巽齐、震子、坤恶，故无良。坤为我、为心、为愁。愁，依宋、元本。汲古作悲。	yu zhi dun
豫之大壮：过时不归，雌雄苦悲；徘徊外国，与叔分离。详比之随。	yu zhi da zhaung
豫之晋：鹊巢柳树，鸠集其处；任力薄德，天命不佑。艮为鹊，离为巢，艮为木，故曰柳树。离又为鸠，正居巢中，故曰鸠夺其处。	yu zhi jin
豫之明夷：鹤盗我珠，逃于东都；怀怒追求，郭氏之墟。不见踪迹，使伯心忧。震为鹤、为珠。坎为盗，故曰盗珠。震为逃、为东。坤为都、为郭、为墟。震为鹄、为怒、为伯。坎为心忧。鹄，依汲古，宋、元本作怀。此有故实。今不能考。	yu zhi ming yi
豫之家人：夫妇相背，和气弗处；阴阳俱否，庄姜无子。此用豫象。震巽为夫妇，巽伏，故曰相背。艮为背，正反艮，故曰相背。坎为和，震起，故弗处。卦一阳陷群阴中，而阴多无应，阴乘阳，故曰俱否。巽为姜。震子，坤杀，故无子。震为庄。《诗·绿衣》篇注：卫庄公惑于嬖妾，庄姜贤而无子。	yu zhi jia ren
豫之睽：月走日步，逃不同舍；夫妻反目，主君失位。此用豫象。艮日坎月。上震故曰步、曰走。正反震，故曰趣不同舍。艮为舍也。震为夫，坤为妻。《文言》云：“臣道也，妻道也。”是以坤为妻也。艮为目，正反艮，故曰反目。震为主、为君。艮为位，震在外，故曰失位。坎为失也。又《说文》：“睽，两目不相听也。”互坎为夫，离为坎妃，故曰夫妻。坎上下两半目相背，故反目。是《睽》原有反目象也。日走月步，从元本。宋本、汲古本皆作月走日步。趣，依汲古。宋、元本作逃。位，依宋、元本。汲古作居。	yu zhi kui
豫之蹇：雒阳嫁女，善逐人走；三寡失夫，妇妬无子。此亦用豫象。坎水故曰雒。坤为都，故曰雒阳。坤为女，震为归，故曰嫁女。震为人、为逐、为走，故曰善逐人走。坤为寡，震为夫，数三，坎失，故曰三寡失夫。坎为妒，震为子；坤为妇、为杀，故曰妇妒无子。	yu zhi jian
豫之解：周德既成，杼轴不倾；太宰东西，夏国康宁。震为周，坎为杼轴。震为宰、为东，坎为西。离为夏。夏国，大国也。坎又为平，故不倾。	yu zhi jie
豫之损：日中为市，交易资宝。各利所有，心悦以喜。通《咸》。乾为日，在中爻，故曰日中。巽为市、为交易，乾为宝，巽为利，兑悦震喜，坤为心。各，依宋、元本，汲古作名。坤为心证。	yu zhi sun
豫之益：童妾独宿，长女未室；利无所得。伏兑为妾、为少女，故曰童妾。坤寡，故独宿。巽为长女，艮为室，巽寡，故未室。巽为利，坤丧，故无得。童，依宋、元本，汲古作僮。	yu zhi yi
豫之夬：忠言辅成，王政不倾；公刘兆基，文武绥之。乾为王、为成、为言。	yu zhi kuai
豫之姤：牛骥同堂，郭氏以亡；国破为虚，主君奔逃。详小畜之晋。郭亡，见《说苑》，详前。	yu zhi gou
豫之萃：中原有菽，以待雉食。饮御诸友，所求大得。详小畜之大过。惟各本饔皆作雉，兹依《大过》林改。	yu zhi cui
豫之升：多虚少实，语不可覆；尊虚无酒，飞言如雨。阴多阳少，故曰多虚少实。震为言语，坤乱，故不可知。震为樽，兑为酒，坤虚，故空无。震言，兑亦为言，言多故如雨。兑为雨。知，依汲古。宋、元本作覆。	yu zhi sheng
豫之困：青蝇集蕃，君子信谗；害贤伤忠，患生妇人。蕃，《毛诗》作樊，义皆通藩。《周官·大司徒》：“蕃乐。”杜子春读蕃为藩，是其证，青蝇，剌幽王诗也。巽为蝇，东方木色青，故曰青蝇。伏艮为蕃、为君子，三至上正覆兑相背，故曰谗。《困·彖》曰“有言不信”，《林》所本也。坎为忠、为害、为患。巽为妇，伏震为人。汲古作君信谗言。依宋本。	yu zhi kun
豫之井：履株覆舆，马惊伤车，步为我忧。通《噬嗑》。震为株、为舆、为履。二至四震覆，故曰覆舆。震为马、为惊。坎破，故车伤。震为步，坎为忧。言行路难也。按：《噬嗑》棿震为舆，二至四震覆，故曰覆舆。而豫之随下震为覆艮山倒，故曰山崩。可互参其妙。	yu zhi jing
豫之革：商风召寇。呼我北盗。间谍内应，与我争鬭。殚已宝藏，主人不胜。兑西正秋，互巽，故曰商风。巽为伏、为寇盗。《史记·天官书》：“风从南方来，大旱；……西方有兵。”故曰召寇。二至上正覆兑，故曰间谍、曰争斗。乾为宝。震为主人，震伏，故不胜。第二句，汲古作呼我北盗，依宋、元本。	yu zhi ge
豫之鼎：逸豫好游，不安其家；惑于少姬，久迷不来。伏震为乐，故曰逸豫。震为游，伏艮为家，坎险，故不安。兑为少姬，伏坤为迷。此有故实，不能确指。惑于少姬，依宋、元本。汲古作或有。非。	yu zhi ding
豫之震：吾有骅骝，畜之以时。东家翁孺，来请我车；价极可与，后无贱悔。震为马。艮为止、为畜、为时、为家。震东，故曰东家。艮为祖、为少男，故曰翁孺。震为请、为驹、为后。坎为悔。贱，从宋、元。汲古作贼。《林》意言马已得善价，可与之，不致后悔也。	yu zhi zhen
豫之艮：厄穷上通，与尧相逢。登升大麓，国无凶人。阳穷在上，故曰厄穷上通。互震为帝，故曰尧。三上正反震，故曰相逢。震为登、为升。艮为山麓、为国。震为人，震乐，故无凶人。《虞书》：“纳于大麓，烈风雷雨弗迷，”谓舜也。	yu zhi gen
豫之渐：众兔俱走，熊罴在后；踦不能进，失信寡处。伏震为兔、为走。坎众，故曰众兔俱走。艮为熊罴，震为后，坎蹇，故踦。艮止，故不进。坎为信、为失，巽为寡。踦，依宋、元本。汲古作骑。非。	yu zhi jian
豫之归妹：旁行不远，三思复返。心多畏恶，中日止舍。震为行、为返。坎为思，震数三，故曰三思。坎为心、为畏、为中。离为日，伏艮为止，为舍。恶，依宋、元本。汲古作患。	yu zhi gui mei
豫之丰：仓唐奉使，中山以孝；文侯悦喜，击子徵召。元本注：“魏太子击，封中山，三年不召，其傅赵仓唐请使，魏文侯大悦，召击子立之。”伏艮为仓、为山，巽顺，故曰孝。离为文，震为侯为喜、为子。艮手，故曰击子。震为召。仓唐，从宋、元本。汲古作仓皇。非。	yu zhi feng
豫之旅：入天门，守地户；居安乐，不劳苦。一说文山蹲鸱，肥腯多脂；王孙获愿，载福巍巍。艮为门，阳在上为天。巽入，故曰入天门。先天艮居戌亥，《乾凿度》“以乾为天门”，与艮同位，故艮亦为天门。巽为地户而艮为守、为户牖，故曰守地户。伏震为君、为乐。地户，依宋、元本。汲古作城户。非。汲古下有“文山蹲鸱，肥腯多脂，王孙获愿，载福巍巍”四句。宋、元本同。惟劳苦下多“一说”二字。显为另一《林》词，与上三字句文不相属。艮为天证。	yu zhi lv
豫之巽：登阶上堂，见吾父兄；左酒右浆，与福相迎。通《震》为登。艮为堂、为阶。震为父、为兄、为左。兑为右。互大坎为酒浆。震又为福。	yu zhi xun
豫之兑：秋虵向穴，不失其节，夫人姜氏，自齐复入。兑正秋，巽为蛇，兑为穴。互巽为齐、为姜。伏震为人、为夫。《左传》：庄姜与齐襄通，屡赴齐会齐侯。	yu zhi dui
豫之涣：忍丑少羞，无面有头，灭耗寡虚，日以削销。象多未详。耗减、削消，依汲古。宋、元本作灭耗、作削销。非。	yu zhi huan
豫之节：景星照堂，麟凤游翔；仁施大行，颂声以兴。艮为星，伏离为日，亦为星，故曰景星。艮为堂。伏离为文，故曰麟凤。互震为游翔、为仁、为声、为行。麟游凤翔，依汲古。宋、元作麟凤游翔。	yu zhi jie
豫之中孚：竿旄旌旗，执帜在郊；虽有宝珠，无路致之。详师之随。	yu zhi zhong fu
豫之小过：李华再实，鸿卵降集；仁德以兴，阴国受福。详小畜之离。	yu zhi xiao guo
豫之既济：白马赤乌，战于东都；天辅有德，败悔为忧。此用豫象。震为白、为马，艮为乌，坎赤，故曰白马赤乌。震为东，坤为都，正反艮，故曰战于东都。艮为天，坎为忧。《史记》：武王渡河，有火流于王屋，化为赤乌。丁晏云，《诗》：“有客有客，亦白其马。”盖白马为殷人所尚。东都，指牧野。第三句，汲古无。依宋、元本补。按：《豫》棷正反震或正反艮，皆有战象。震为战，艮为击。	yu zhi ji ji
豫之未济：采薪得麟，大命陨颠。豪雄争名，天下四分。详屯之坤。此取遇卦豫象。坤为薪、为麟，艮手为采，坎为获，故曰采薪得麟。伏巽为命、为陨颠；乾为大，故大命陨颠。震为豪雄，艮为名；正反艮，故争名。坤为天下，坎为分；震卦数四，故曰天下四分。焦氏易林注卷五随之第十七	yu zhi wei ji
随之随：鸟鸣东西，迎其群侣；不得自专，空返独还。艮为鸟，震为鸣、为东，兑西。初四正覆艮，故迎其群侣。震为返、为还。震虚，故空反。巽寡，故独还。似有所属四字，宋、元无。依汲古。	sui zhi sui
随之乾：鼻目易处，不知香臭；君迷于事，失其宠位。此取随象。艮为鼻，大离为目。艮在离上，故曰易处。巽为臭，兑昧，故不知香臭。震为君，坤为迷、为事。一阳居二阴下，故曰君迷于事。阳在下，故失位。	sui zhi gan
随之坤：唐虞相辅，鸟兽喜舞；安乐无事，国家富有。此仍取随象。震为帝、为唐虞。正反震，故曰相辅。艮为鸟、为兽。震为喜、为舞、为乐。坤为国家。安乐，依宋、元本。汲古作康。	sui zhi kun
随之屯：左辅右弼，金玉满柜；常盈不亡，富如敖仓。详蒙之坤。	sui zhi tun
随之蒙：苍龙单独，与石相触，摧折两角。详坤之屯。	sui zhi meng
随之需：钓目厌部，善逐人走；来嫁无夫，不安其庐。日，从宋、元本。汲古、局本作目。均未详其义。似用遇卦随象。《随》下震为人、为走、为逐，故曰善逐人走。震为嫁、为夫，二四震覆，故无夫。艮为庐，震动，故不安。首句有讹字。	sui zhi xu
随之讼：逐虎驱狼，避者不祥。凶恶北行，与喜相逢。通《明夷》。乾为虎，震为驱逐。坎为避，坤为不祥、为凶恶。坎位北，故北行，遇震而喜也。虎，汲古作兔。喜，作善。均依宋、元本。	sui zhi song
随之师：赍贝赎狸，不听我辞。系于虎须，牵不得来。详需之睽。	sui zhi shi
随之比：同载共舆，中道别去；丧我元夫，独与孤居。详比之革。同，元本讹冈。依宋本、汲古。居，汲古作苦。依宋、元本。	sui zhi bi
随之小畜：奋翅鼓翼，将之嘉国；愆期失时，反得所欲。通《豫》。震为翅、为翼、为鼓、为之、为嘉。坤为国。艮为时，坎陷，故愆期失时。震为乐，故曰反得所欲。反，汲古作乃。从宋、元本。	sui zhi xiao xu
随之履：目倾心惑，夏姬在侧；申公颠倒，巫臣乱国。离目，伏坎为心、为惑。兑为姬，离为夏，故曰夏姬。伏震为公，离明，故曰申公。巽为颠，正反巽，故曰颠倒。兑为巫，伏艮为臣、为国，离为乱，故曰巫臣乱国。《左传》：楚灭陈，取夏姬。楚王及子反等皆欲娶之，皆为申公巫臣谏止。后巫臣自娶夏姬，奔晋，楚灭其家。巫臣乃遣其子适吴，教吴伐楚。子重、子反，一岁七奔命。	sui zhi lv
随之泰：搏鸠弹鹊，逐兔山北；九尽日暮，失获无得。坤为文，故为鸠。震为鹊，伏艮为手，故为搏、为弹。震为兔、为逐。乾为山，坤为北，故曰山北。乾为日、为丸。坤为暮、为失，故无得。坤为鸠、为北证。逐，汲古作猎。依宋、元本。	sui zhi tai
随之否：鹿求其子，虎庐之里；唐伯季耳，贪不我许。艮为鹿、为求、为虎、为庐、为里。伏震为子、为伯、为李。伏兑为耳。丁云，方言，江淮南楚之间，谓虎为李耳，关东西谓之伯都。唐伯、李耳，皆虎名也。李，宋本讹季。从元本、汲古。	sui zhi pi
随之同人：败鱼鲍室，臭不可息；上山履涂，归伤我足。巽为鱼、为败、为鲍、为臭。乾为山。伏震为履、为涂、为足。坎折，故伤足。又初二半震足不全，亦为伤也。乾为山。《同人》三爻“升其高陵”。《易》即以乾为陵。	sui zhi tong ren
随之大有：华灯百枝，消衰暗微；精光讫尽，奄有灰靡。离为灯，乾为百，兑为华。伏坎，故暗。兑毁折，故衰微，故光尽。宋、元本作消衰暗微。依汲古。末句如、糜，各本作有、作縻。兹依艮之蹇校。	sui zhi da you
随之谦：颜叔子夏，遨游仁宇；温良受福，不失其所。艮为颜、为叔，震为子，伏离，故曰颜叔子夏。元刊注，颜叔，颜无繇也。震为游、为仁、为福。艮为宇。言颜叔、子夏同游圣门也。	sui zhi qian
随之豫：梁柱坚固，子孙蕃盛；福喜盈积，终无祸悔。震为梁柱，艮为坚固。震为子，艮为孙，坤众、坎众，故曰子孙蕃盛。震为福喜。坤为积、为祸悔。艮为终，震乐，故无。盛，依宋、元本。汲古作炽。	sui zhi yu
随之蛊：边鄙不耸，民狎其野；穑人成功，年岁大有。艮居西北，故曰边鄙。震为穑、为人、为功、为年岁。耸，依宋、元本。汲古作宁，非。于，依汲古。宋本作其。穑，依宋、元本。汲古作啬。	sui zhi gu
随之临：虵牛鸣呴，呼求水潦。云雨大会，流成河海。震为鸣、为，兑为池。坤为水潦，艮为求。兑为雨，坤为云、为江海。重坤，故大会。，汲古声讹为蜗，宋本又讹为蛇。池为牛。以两本形声定之，必为字。，古文蛙字也。鸣呴、呼求，依宋、元本。汲古作鸣呵、作呼我。按《春秋繁露》求雨法：取五虾，置池中，具酒脯陈请。	sui zhi lin
随之观：志合意同，姬姜相从；嘉耦在门，夫子悦喜。坤为志、为意，重坤，故曰同。伏震为周，故为姬。巽为齐，故为姜。坤为耦、为门。伏震为夫子、为悦喜。	sui zhi guan
随之噬嗑：白马驳骝，更生不休；富有商人，利得如丘。震为白马、为玄黄，故曰驳骝。为生，正反震，故更生不休，故富有。震为商人，伏巽为利，艮为丘。驳骝，依宋、元本。汲古作骝驳。	sui zhi ke shi
随之贲：大姒夏禹，经启九道；各有攸家，民得安所。禹，姒姓。离为夏，互震为王，故曰夏禹。震为启、为大涂，数九，故曰九道。艮为处，坎为民，艮为安。	sui zhi ben
随之剥：甲戊己庚，随时转行；不失其心，得且安宁。此用遇卦随象。《随》互艮，艮外坚为甲。《随》上互大坎，坎纳戊，下互大离，离纳己，震纳庚。甲，东方春，庚，西方秋。坎戊冬，离己夏，故曰甲戊己庚，随时转行。震为帝，故曰唐。艮少，故曰唐季、曰子婴。艮手，故曰擒。兑折，故曰擒灭。唐季，谓高祖。刘向《高祖颂》，汉帝本系，出自唐帝。班固述赞，皇矣大汉，纂尧之绪。四五句，宋、元本作“得且安宁”。依汲古。按：首二句以天干取象，最宜玩味。艮为甲。坎纳戊，离纳己，故互大坎为戊，互大离为己。震纳庚。甲春、庚秋、坎戊冬、离己夏，故甲戊己庚春秋冬夏随时转行。	sui zhi bo
随之复：穆违百里，使孟厉武；将帅袭战，败于淆口。《左传·僖公三十三年》：秦穆公不听蹇叔之谏，使百里孟明视袭郑，败于淆。而《史记》谓百里奚与蹇叔并谏，故曰穆违百里。坤为百里，震为诸侯，故曰穆。震为孟、为武、为将帅、为战伐，坤丧，故曰败。孟，依宋、元本。汲古作明。	sui zhi fu
随之无妄：茅茹本居，与类相扶；顾慕群旅，不离其巢。伏坤为茅茹。与乾为类，故相投合，故愿慕群旅。震为旅，艮为巢，伏坤为愿慕。茅，汲古作茆。投，宋、元本作扶，疑投是。《易林》每以十一，尤与四豪协。	sui zhi wu wang
随之大畜：伯仲叔季，日暮寝寐；坐卧失明，丧其贝囊。震为伯，伏大坎为仲，艮为叔季。乾为日，伏坤为暮、为寝寐。艮为坐卧，乾为明。坤失、坤丧、坤囊。艮为贝。艮为贝证。	sui zhi da xu
随之颐：亡羊捕牢，张氏失牛；騂驷奔走，鹄盗我鱼。兑为羊，兑伏，故亡羊。艮为牢。震为张，坤为牛，坤丧，故失牛。震为骍驷、为奔走、为鹄。坤为鱼、为我。	sui zhi yi
随之大过：雀目燕颡，畏昏无光；思我狡童，不见子充。通《颐》。艮为雀，大离为目，兑为燕，艮为颡，故曰雀目燕颡。坤为昏、为畏，艮为光，坤黑，故无光。坤为思、为我，艮为童，震为子。《狡童》，《郑风》篇名，淫女见绝于人之诗，故曰思、曰不见。“不见子充”亦郑诗语。	sui zhi da guo
随之坎：入暗出明，动作有光；运转休息，常乐允康。伏巽为入，坎为暗，震为出，艮为光明。震为动作、为运转。艮止，故休息。震为乐、为康强。	sui zhi kan
随之离：不胜私情，以利自婴；北室出孤，毁其良家。互巽为利。伏坎为室、为北、为孤。伏艮为家，兑毁折，艮伏，故曰毁其良家。婴，绊也。陆机诗：“世网婴吾身。”	sui zhi li
随之咸：称幸上灵，媚悦于神；受福重重，子孙蕃功。兑为媚悦。伏震为神、为福。伏坤为重。震为子，艮为孙。蕃，多也。	sui zhi xian
随之恒：齐姜叔子，天文在位；实沉参墟，封为康侯。巽为齐、为姜。伏震为子，艮为叔、为天。坤为文，艮为手。齐姜，武王后。叔子即太叔。《左传·昭公元年》：邑姜妊太叔时，梦天谓己曰：“余命尔子曰虞。”及生，有文在其手，曰“虞”。故曰天文在手。实沈参墟，晋分野，皆艮象。震为诸侯、为康乐，故封为康侯。文，依宋、元本，汲古作命。手，各本皆作位。依睽之坤校。多用伏象。	sui zhi heng
随之遁：遨游无患，出入安全；长受其欢，君子万年。伏震为遨游，坤为患。震乐，故无患。震出，巽入，艮为安，故出入安全。巽为长，震为欢。艮为君子，乾为万年。	sui zhi dun
随之大壮：被服文德，升入大麓；四门雍肃，登受大福。乾为被服，伏坤为文，故曰文德。艮为山麓，震为升，震卦数四，乾为门，故曰四门。乾为福、为大，震为登。《尧典》：“宾于四门，四门穆穆。纳于大麓，烈风雷雨弗迷。”谓舜也。汲古下有“慈乌鸣鸠”四字，与乾之蒙同，显为另一《林》词。宋、元本无。	sui zhi da zhaung
随之晋：负金怀玉，南归嘉国；蜂虿不螫，利入我室。艮为负、为金。乾为玉，乾伏，故曰怀玉。离为南，艮为国。坎为剌、为蜂虿、为螫、为室。坤为我。	sui zhi jin
随之明夷：日在阜颠，乡昧为昏；小人成群，君子伤伦。离日艮阜，艮倒首向下，与日连，故日在阜颠。坎为昧、为昏。言日至是不明也。坤为小人，坤坎皆为众，故曰成群。艮为君子，艮倒，故伤伦。伦，常也，言反常。	sui zhi ming yi
随之家人：水父海母，先来鸣呴；泽皋之土，从高而处。伏震为父，与坎水连，故曰水父。巽为母，与离火连，故曰火母。《左传》：“火为水妃”是也。《随》震为鸣呴、为士，兑为泽，艮为皋。泽皋之士，盖犹山泽之士也。巽为高。汲古作水火父母，此妄人不知震巽父母象，故将父火二字颠倒也。宋、元本作水父海母，此音讹也。然由宋、元及汲古三本互证其为“水父火母”无疑。士，从宋本。汲古讹上。皋，汲古讹高。依宋、元本。	sui zhi jia ren
随之睽：东邻少女，为王长妇；柔顺利贞，宜夫寿子。是用随象。下震为东邻，上兑为少女。震为王，巽为长妇、为柔顺、为利。艮为贞，故曰柔顺利贞。震为夫、为子。艮为寿。	sui zhi kui
随之蹇：戴瓶望天，不见星辰；愿小失大，福逃于外。艮形似戴瓶，艮为望、为瓶所障，故不见天。艮为天、为星辰、为顾，兑为小。顾，依宋、元本。汲古作愿。	sui zhi jian
随之解：王乔不病，狗头不痛；三尸失履，乏我逆从。震为王、为乔木。王子乔，古仙人。坎为病，震解，故无病。遇卦《随》互艮为狗、为头。坎为痛，震解，故不痛。坎为蹇、为跛，震为亡。亡，往也。为履。坎为失，故亡跛失履。震为从。亡跛，徒从，依汲古。宋、元本作三尸，作逆从。	sui zhi jie
随之损：使燕筑室，身无庇宿；家不容车，微我衣服。兑为燕，艮为室、为筑、为身。身在外，故无庇宿。艮为家，坤为大舆，燕室狭小，故家不容车。坤为衣服、为我，震为后。后，从汲古。宋、元本作微。	sui zhi sun
随之益：威权分离，乌夜徘徊；争蔽月光，大人诛伤。震为威，巽为权，风散，故分离。艮为乌，坤为夜，震起艮止，故徘徊。伏兑为月，巽为伏，故光蔽。乾为大人，坤死乾伏，故诛伤。又对象《恒》象《大过》，亦诛伤象也。乌，从宋本。汲古、元本作鸟，非。此似有故实。	sui zhi yi
随之夬：辩变白黑，巧言乱国；大人失福，君子迷惑。此用随象。兑为言，震亦为言，故曰辩、曰巧言。巽为白，兑为昧，故为黑。艮为国，乾为大人、为福，兑毁折，故失福。艮为君子，巽疑，故迷惑。	sui zhi kuai
随之姤：依踞甲铠，敝筐受贝。大人不顾，少妇不取，弃捐于道。此用随象。震为衣，艮为坚、为铠甲、为贝，震为筐，巽为敝，故曰敝筐受贝。乾为大人。《大过》巽为女妻，故巽为少妇。伏震为大涂、为道，巽为陨落、为弃捐。《林》义未详，韵亦不叶。踞，汲古作锯。受贝，作为具，均依宋、元本。首句似言铠甲非常衣，次句言敝筐非盛之器，故人皆不顾而弃捐于道也。	sui zhi gou
随之萃：燕雀衘茆，以生孚乳。兄弟六人，妓好悌孝。得心欢欣，和悦相乐。详小畜之兑。茅，姣，依宋、元本，汲古作泥、作交。	sui zhi cui
随之升：登几上舆，驾驷南游；合从散衡，燕秦以僵。详屯之否。齐，依泰之乾，各本皆作秦，非。	sui zhi sheng
随之困：黩黩许许，仇偶相得；冰入炭室，消亡不息。黩黩，暗昧也。兑为暗昧，坎为众，故曰许许。许许，同力合作之貌。《诗·伐木》“许许”是也。坎离为夫妇，故曰仇偶。仇，匹也。坎为冰、为室，离火，故曰炭室。兑毁折，故不息。偶，从宋、元本。汲古作祸。非。	sui zhi kun
随之井：鸱鴞破斧，邦人危殆；赖其忠德，转祸为福。倾亡复立。伏艮为鸱鸱，兑为斧，兑毁，故曰破斧。伏艮为邦，震为人，坎险，故危殆。坎为忠，伏震为福。《鸱鸱》《破斧》，皆《豳风》篇名。皆咏周公，言三监叛，国势危殆，周公复转危为安也。倾亡，依宋、元本，汲古作倾危。兑为斧，可解《易》斧象。	sui zhi jing
随之革：载金贩狗，利弃我走；藏匿渊渠，悔折为咎。通《蒙》。艮为金、为狗。震为载、为贩、为走。巽为利，坎为藏匿。坤为渊、为悔。兑为折。底，依震之复校。各本皆作渠。坤为渊证。	sui zhi ge
随之鼎：泉坑复平，宇室安宁；忧患解除，赖福长生。通《屯》。坤为渊，坎为坑、为平。艮为宇室、为安宁。坎为忧患，震乐，故解。震为福、为长生。渊，依汲古，宋、元本皆作泉。宇室，依宋、元本。汲古作宇穴。	sui zhi ding
随之震：骊姬谗嬉，与二孽谋。谮啄恭子，贼害忠孝。驾出嘉门，商伯有喜。详比之履。震为马、为周、为姬。初四正反震，故曰谗、曰谮。震为生。伏巽为绳，故曰缢。坎为耳。喜、嬖，从宋、元本比之履校。各本皆作嬉、作孽。又各本五六句皆作驾出嘉门，商伯有害。亦依比之履校。	sui zhi zhen
随之艮：刺羊不当，血少无羹；女执空筐，不得采桑。互震为羊，艮为刲。互坎为血，震为筐、为桑，艮手为执、为采。全取《归妹·上六》爻词。刲，宋、元本作剌。非。	sui zhi gen
随之渐：牧羊稻园，闻虎喧嚾；畏惧悚息，终无祸患。详否之节。	sui zhi jian
随之归妹：明德隐伏，麟凤远匿；周室倾侧，不知所息。离为明，坎隐。伏离为文、为麟凤，坎匿，故麟凤远匿。震为周、艮为室，艮覆，故曰周室倾仄。艮止为息，艮覆，故不知所息。	sui zhi gui mei
随之丰：邻不我顾，而求玉女；身多秃癞，谁肯媚者！离为东邻、为愿。互大坎，坎隐伏，故不顾。震为玉，兑为女。伏艮为求、为身。艮多节，故曰秃癞。兑为媚。《林》词大意言不自知而妄求，必不得也。玉女，汲古作宝玉。依宋、元本。	sui zhi feng
随之旅：初虽无舆，后得战车；赖幸逢福，不罹兵革。震为车，震伏，故无。伏《节》中爻正覆震，亦正覆艮，两车两手相对，故曰战车。震为福，正覆震，故曰逢福。离为兵，革在外，故离兵革。战车，依宋、元本，汲古作载车。得离，从汲古。宋、元本作不离。按：震为车、为武，艮为手、为击。《节》椲中爻正覆震，亦正覆艮，犹战车对垒，兵戈相向。然而，震为福，正反震，故又逢福。离为兵戈，而革在外，故远离兵革。象化如此，妙哉！	sui zhi lv
随之巽：水坏我里，东流为海；龟凫欢嚣，不睹王母。详泰之兑，兑巽象同。	sui zhi xun
随之兑：两心不同，或欲西东；明论终始，莫适所从。通《艮》。坎为心，兑卦数二，故曰两心。兑西，互震为东，故或欲西东。震为始，艮为终，震为言论。适，主也。震为主，为从。艮三至上正反震，故莫适所从也。	sui zhi dui
随之涣：天帝悬车，废礼不朝；禳福不制，失其宠家。中爻艮为天，震为帝、为车。三至五震覆，故曰悬车。元刊注，天文有帝车星，故曰天帝悬车。震为晋、为朝，三至五震覆，故曰不朝。艮手为攘，震为服。艮手为制，正反艮，故不制。艮为家，坎失。又攘服者，盖远于要服，荒服，必待攘而后服也。攘服，依汲古。宋、元本作禳福，非。又或谓“制”当作“至”，亦非。末句汲古作“失宠其家”。依宋、元本。	sui zhi huan
随之节：交川合浦，远湿难处；水土不同，思吾皇祖。坤为水，阳入坤成坎，故曰交川合浦。交川即交州，皆南越地名。坎为交，为合也。坎为湿，坎险，故难处。震为皇，艮为祖，坎为思。艮为祖证。	sui zhi jie
随之中孚：勾践之危，栖于会稽；太宰机言，越国复存。震为足、为践、为王，故曰勾践。兑毁折，故危。艮止，故曰栖。艮山，故曰会稽。震为主、为宰、为言，坎为机。艮为国，震为南，故曰越国。《史记》：越王兵败，栖会稽山，赂太宰嚭，说吴王，王竟许越平。机，汲古作讥。依宋、元本。	sui zhi zhong fu
随之小过：慈乌鸣鸠，执一无尤；寝门内治，君子悦喜。《诗·曹风》：“鸤鸠在桑，其子七兮。淑人君子，其仪一兮。”艮为乌，兑悦，故曰慈乌。艮为鸤鸠。《尔雅》注，布谷也。艮为执，互大坎数一，故曰执一。艮为寝、为门、为君子。震为喜。鸤，宋、元本讹鸣。依汲古。	sui zhi xiao guo
随之既济：当年早寡，独立孤居；鸡鸣犬吠，无敢问诸。我生不遇，独离寒苦。此多取随象。震为年、为早，巽为寡。艮为孤，震为独，艮为居。《既济》坎亦为孤。《睽·九四》“睽孤”是也。巽为鸡，震为鸣吠，艮为犬。震为问、为生。坎为寒。富年，依汲古，宋、元本作当年。独立孤居，汲古作孤与独居。诸，作者，均依宋、元本。	sui zhi ji ji
随之未济：江河变服，淫湎无侧；高位颠崩，宠禄反覆。《书·洪范》：“无反无侧。”注：“不偏邪也。”重坎，故曰江海、曰淫湎。高位颠崩，似仍指随象。《随》艮覆在下，故曰崩。无侧，从宋、元本。汲古作测。义均未协。蛊之第十八	sui zhi wei ji
蛊之蛊：鲂生江淮，一转为百；周流天下，无有难恶。巽为鱼、为鲂，互大坎为江淮，数一，震为百，故曰一转为百。言生殖速也。震为周，兑为海，震卦数四，故曰四海。鲂，汲古作纺，依宋、元本。四海，宋、元本作天下。汲古作四浸。依局本。	gu zhi gu
蛊之乾：首泽与目，载受福庆；我有好爵，与汝相迎。此用蛊象。艮为首、为目，震为福庆、为爵。三至上正反震，故曰相迎。《易·中孚·九二》：“我有好爵，与尔靡之。”靡，共也。亦以二至五正反震，故曰共。凡《林》词用象，多本之《易》。汝，从宋、元本。汲古作喜。	gu zhi gan
蛊之坤：??轠轠，岁莫偏蔽，宠名捐弃，君衰在位。此用蛊象。震为舆、为声，故曰。皆车声也。坤为岁、为莫。艮为名，兑毁，故曰捐弃。震为君。，宋、元本作，依汲古。偏，依宋、元本，汲古作编。捐弃，汲古作弃捐，非。弃、蔽为韵。音田，音雷。衰，汲古作襄。依宋、元本。	gu zhi kun
蛊之屯：折若蔽日，兰屏王目。司马无良，平子没伤。《楚辞》：“折若木以拂日兮。”注：“若，木名。”震为木，坎折，坎蔽，离伏，故蔽日、故遮目。震为王、为马，坤恶，故无良。坎为平，震为子。《左传》：鲁伐季平子，“平子登台”三请“弗许”，“叔孙氏之司马鬷戾言于众曰：‘无季氏，是无叔孙氏也。”遂救季氏，公徒败。事在昭公二十五年。若，依宋、元本。汲古作箬。非。	gu zhi tun
蛊之蒙：家在海隅，挠绕深流；王孙单行，无妄以趍。艮家、坤海。坎水、坤水，故曰深流。震为王，艮为孙，坤寡，故曰王孙单行。震为行，坤丧，坎险，故曰无妄。妄，西汉人多作望。汲古下多“固阴沍寒”四句，与上义不属，显为别一《林》词，故从宋、元本。按：艮家，坤为河海、为隅；坎坤皆水，坎为弓轮，坤为逆，故曰家在海隅，绕旋深流。	gu zhi meng
蛊之需：执义秉德，不危不殆。延颈盘桓，安其室檀。屯耗未得，终无大恤。伏《晋》坤为义，乾为德，艮手为执、为秉。坎为危殆，艮为安，故不危殆。艮为颈，艮止，故盘桓。艮为室垣、为安。垣，从汲古。宋、元本作檀。非。	gu zhi xu
蛊之讼：长舌乱家，大斧破车；阳阴不得，姬姜衰忧。通《明夷》。兑为舌，震形亦兑而长，故曰长舌。坤为乱，艮覆，故曰乱家。兑为斧，震形长，故曰大斧。坎破坤车。《讼》乾上升，水下降，故阴阳不相得。震姬，巽姜，坎忧。姬姜婚媾，今阴阳既不相得，故姬姜衰忧也。得，依宋、元本。汲古作顺。按：兑震皆为口。震形较兑为长，故兑为舌，震为长舌；兑为斧，震为大斧。艮为家，艮覆，故曰乱家。坤为乱。坤为舆，坎破，故曰破车。	gu zhi song
蛊之师：二人异路，东趍西步；千里之外，不相知处。震为人，坤数二，故曰二人。震为路、为东、为趋步，坎为西，故东趋西步。坤为千里，坎为隐伏，故不相知处。共，宋、元本作异。依汲古。	gu zhi shi
蛊之比：视暗不见，云蔽日光；不见子都，郑人心伤。离为视、为明、为日光。坎为云、为隐伏。离伏，故曰暗、曰蔽、曰不见。《诗·郑风》毛传：“子都，男子之美称。”盖艮象也。坎为平、为郑。《说文》：“郑地町町然平也。”坎为心、为忧伤。不明，依汲古。与下光韵。宋、元本作不见。非。	gu zhi bi
蛊之小畜：初忧后喜，与福为市；八佾列陈，饮御嘉友。伏《豫》坎为忧，震为喜、为福，巽为市。坤卦数八，震为乐，故曰八佾。八佾，乐舞也。震为陈、为饮御。阴遇阳为朋友，谓《豫》四也。	gu zhi xiao xu
蛊之履：童妾独宿，长女未室；利无所得。兑为妾、为少女，故曰童妾。巽为伏、为寡，故曰独宿。巽为长女，艮为室，艮伏，故未室。巽为利，兑毁折，故无得。童，依宋、元本。汲古作僮。伏艮为僮仆象，亦得。	gu zhi lv
蛊之泰：玄黄四塞，阴雌伏谋；呼我墙屋，为巫所识。震为玄黄，卦数四，坤闭，故曰四塞。坤为阴、为雌、为谋。伏巽为伏，故曰伏谋。震为呼，上坤为墙屋，兑为巫。	gu zhi tai
蛊之否：中复摧颓，常恐衰微；老复赖庆，五羖为相。坤为岁，巽为陨落、为摧颓。坤为老、为衰微。乾为庆，在后，故老复有庆也。巽数五，伏兑为羊。《史记》：穆公以五伾羊皮，赎百里奚相秦。颓，从宋、元本。汲古作。	gu zhi pi
蛊之同人：伯氏杀羊，行悖天时；亳社夷烧，朝歌丘墟。伏《师》震为伯，坤为牛、为杀，故曰伯氏杀牛。震为行，坤为悖，乾为天，乾伏，故悖天时。震为子，商，子姓。毫社，朝歌，子姓之社稷都城也。离为火，坤为社、为墟。又震为旦、为歌，故曰朝歌。杀牛，依汲古，宋、元作羊。《既济》云：“东邻杀牛，不如西邻之神禴祭，实受其福。”汉儒皆谓东邻指纣，《林》词本此。	gu zhi tong ren
蛊之大有：日短夜长，禄命分张；早离父兄，免见忧伤。不光，宋、元本作分张，依汲古。卦旁通《比》。《比》上坎，坎为冬、为夜，离不见，故日短夜长。乾为禄，坤黑，故不光。《大有》《比》坎、离皆在外，乾坤在内，故曰早离父母。	gu zhi da you
蛊之谦：采唐沫乡，期于桑中；失期不会，忧思约带。详师之噬嗑。徼期，忡忡，依汲古，宋、元本作期于、作约带。失期，依宋、元本。汲古作失心。	gu zhi qian
蛊之豫：昧视无光，夜不见明；冥抵空床，季叶逃亡。艮为视、为光，坎昧，故无光。坎夜，故不见明。坎为晦冥，艮为床，坤虚，故曰空床。艮手为抵，艮为季。震为叶，坤为亡。	gu zhi yu
蛊之随：举趾振翼，南至嘉国；见我伯姊，与惠相得。震为趾、为翼、为举、为振、为南。艮为国，故南至嘉国。互巽为长女，故曰伯姊。兑为见也。	gu zhi sui
蛊之临：则天顺时，周流其墟；与乐并居，元有咎忧。坤为顺，震为时，伏乾，故则天顺时。震为周、为乐。坤水为流、为墟、为忧。震乐，故无忧。无有，宋本作元有。依元本、汲古。	gu zhi lin
蛊之观：虿室蜂户，螫我手足；不可进取，为吾害咎。详履之泰。《泰》通《否》。巽坤与《观》同象。巽为虫，故曰虿蜂。艮室，坤户。艮为手，伏震为足，坤为毒，故螫我手足。	gu zhi guan
蛊之噬嗑：公孙驾骊，载游东齐；延陵悦产，遗季紵衣。详乾之益。《益》震艮巽，《噬嗑》震艮伏巽，故语同。	gu zhi ke shi
蛊之贲：转作骊山，大失人心；刘季发怒，禽灭子婴。艮山震马，故曰骊山。震为人、为大。坎为心、为失。艮为季、为婴。言秦役万民筑骊山，刘季因民怨而灭秦也。震为怒、为子，坎灭。人心，汲古作元心。禽，汲古作命。均依宋、元本。	gu zhi ben
蛊之剥：羊肠九萦，相推稍前；止须王孙，乃能上天。伏兑为羊，坤为囊、为肠。伏乾数九，故曰九縈。艮手为推、为前，艮为孙，乾为王，故曰王孙。艮为天在上，故曰上天。《史记·佞幸传》：“邓通……南安人……，孝文帝梦欲上天，不能，有一黄头郎从后推之上天，”“觉而”求得“邓通。”能，汲古作得。从宋、元本。羊肠阪，在蒲阪，九折。《史记》“魏伐赵，断羊肠”是也。	gu zhi bo
蛊之复：螮蝀充侧，佞人倾惑；女谒横行，正道壅塞。伏巽为虫，震玄黄，故曰。，虹也。震为人、为言，故曰佞人。坤为惑，伏巽为倾。震为谒、为行，坤阴，故曰女谒。震为道，坤闭，塞。，《毛诗》作“蝃”，谓剌淫。《林》谓剌佞，与毛异。	gu zhi fu
蛊之无妄：福禄不遂，家多怪祟；麋鹿悲啼，思其大雄。乾为福禄。艮为家，震为麋鹿、为鸣。乾为大雄。伏坤为悲、为思。鸣，宋、元本作啼，从汲古。	gu zhi wu wang
蛊之大畜：云雷因积，大雨重叠；久不见日，使心悒悒。震为雷，伏坤为云。兑为雨，乾大，故曰大雨。艮止，故曰因积、曰重叠。又伏坤亦为水、为重也。使我心悒，宋本作使心悒悒。依汲古。	gu zhi da xu
蛊之颐：三河俱合，水怒踊跃；坏我王室，民困无食。震数三，坤为水，重坤，故曰三河俱合。震为怒、为踊跃、为王，艮为屋，故曰王屋。坤为坏、为民。震口为食，坤虚，故无食。	gu zhi yi
蛊之大过：旦雨夜行，早遍辟城；更相覆倾，终无所成。伏震为行，艮为冒，兑为雨，坤为夜，故冒雨夜行。坤为都城。巽陨落，故曰倾。正反巽，故更相覆倾。艮为终、为成，坤亡，故无成。全用伏象。都，依汲古。宋、元本作辟。汲古多“三头两眼，不见其真”二句，宋本无。	gu zhi da guo
蛊之坎：褒后生虵，垂老盲微；侧跌哀公，酉灭黄离。震为生，伏巽为蛇。艮为老耄，坎蹇，故倒跌。《说文》：“酉，就也，老也。”坎为灭。黄离，火也。离伏，故曰灭。周以火德王，言褒姒灭周也。褒后生蛇者，言后生于龙漦也。余似有故事，而注家皆不详。垂，依元本，汲古作经。皆，依大壮之大有校。汲古作盲。倒，宋本、汲古作侧，依元本。“衰耄”二字，亦依大壮之大有校。汲古作哀公，元本作衰公。酉，汲古作酒。依元本。灭，汲古作减。依宋、元本。	gu zhi kan
蛊之离：鸿雁南飞，随时休息；转逐天和，千岁不衰。伏《坎》互艮为鸿雁，震为南、为飞。离日为阳，艮为休息，震为转逐，艮阳在上为天，坎为和。震为千，艮为里。阳，宋、元本作时，依汲古。逐，汲古作送，依宋、元本。里，宋、元本作岁，依汲古。衰，汲古作哀。依宋、元本。	gu zhi li
蛊之咸：后时失利，不得所欲；莫亨偕结，自逐自逐。艮为时，巽为利。兑折，故失利。风散，故不得所欲。汲古只上二句。宋、元本多“莫亨偕结，自逐自逐”八字。	gu zhi xian
蛊之恒：心多恨悔，出言为怪；枭鸣室北，丑声可恶。请谒不得。伏坤为心、为恨悔。震为言、为鸣。伏艮为枭、为室。坤位北，故鸣室北。震为声。《说苑》：齐景公筑台，台成而不通。问之，曰有枭夜鸣，其声可恶。声丑，元本作丑声。坤北证。	gu zhi heng
蛊之遁：四马过隙，时难再得；尼父孔圣，系而不食。乾为马，互巽数四，故曰驷马。《史记·留侯世家》：“人生一世间，如白驹过隙。”巽为隙，艮为时、为山。乾父，故曰尼父。乾为圣，伏震为孔。巽绳为系，兑为食。兑覆，故不食。《论语》：“吾岂匏瓜也哉？焉能系而不食。”驷马，宋本、汲古作四。从元本。	gu zhi dun
蛊之大壮：阴变为阳，女化为男；治道得通，君臣相承。通《观》。坤伏乾出，巽伏震出，故曰阴变阳，女化男。震为道、为通。乾为君，伏艮为臣。	gu zhi da zhaung
蛊之晋：昆仑源口，流行不止；龙门砥柱，民不安处。母归孩子，黄麑悦喜。艮山坎水，伏兑口，故曰昆仑源口。坤亦为水，与坎水合，故曰流行不止。艮为门，伏乾，故曰龙门。艮为石、为木，故曰砥柱。坤为民，为安处，为母。艮为少男，故曰扶子。艮为麂，坤为黄，伏兑为悦。扶子，依汲古。宋、元本作孩子。按：《晋》互艮为山，先天位西北，故曰昆仑。坎、坤皆水，伏兑口，故曰昆仑源口，流行不止。艮为门，伏乾为龙，故曰龙门。艮为石，为坚木，故曰砥柱。	gu zhi jin
蛊之明夷：葛累蒙棘，华不得实；谗佞乱政，使恩壅塞。详泰之蒙。《蒙》坎震，《明夷》亦坎震，象同。藟，汲古作累，依宋、元本。	gu zhi ming yi
蛊之家人：公无长驱，大王骏马；非其当所，伤折为害。通《解》。震为公、为长驱、为王、为马。坎为患，坎蹇，故伤折。大，汲古作天。依宋、元本。所当，患，依汲古。宋、元本作“当所”、作“害”。	gu zhi jia ren
蛊之睽：大仓充盈，庶民蕃盛，年岁熟荣。伏艮，故曰大仓。坎为众，故曰充盈、曰庶民蕃盛。坎冬、离夏、兑正秋，故曰年岁。离为火、为光明，故曰熟荣。庶民蕃盛，依宋、元本。汲古作万物蕃成。	gu zhi kui
蛊之蹇：执蕡照牺，为风所吹；火灭无光，不见玄黄。此用蛊象。艮为执、为牺、为火、为照。巽为蕡。蕡，香草也。巽为风，兑为吹。艮为火、为光，坎黑巽伏，故火灭无光。震为玄黄，巽伏，故不见。《周礼·司烜》注：“蕡烛，麻烛也。”言执蕡火照牲，使熟而食也。蕡，汲古作簧。依宋、元本。	gu zhi jian
蛊之解：鸟反故巢，归其室家。心平意正，与叔相和。登高殒坠，失其宠贵。震为鸟、为反、为归。坎为巢、为室、为心意、为平正、为和。震为登，伏巽为高、为陨坠。艮为贵，艮覆，故失其宠贵。	gu zhi jie
蛊之损：弩弛弓藏，良犬不行；内无怨女，征夫在堂。通《咸》。互大坎为弩、为弓。艮止，故曰弛。巽伏，故曰藏。艮为犬，坎蹇，故不行。以上皆用伏象。《损》内兑女，与上艮为夫妇。兑悦，故不怨。互震在外，故曰征夫。艮为堂也。	gu zhi sun
蛊之益：特牺孔博，日新其德；文公燎猎，姜氏受福。坤为牛，故曰特牺。震为孔，艮为日、为新。坤为文，震为君，故曰文君。艮为火，震为猎，故曰燎猎。巽为姜，震为福，言文王出猎遇姜尚，后受封于齐也。特，依宋、元本。《书·舜典》：格于艺祖用特。注：“特，一牛也。”《礼·郊特牲》注：“用一牛。”故曰特牲。特牺，犹特牲也。汲古作牡，非。文君，从汲古，宋、元本作文公，非。燎，从宋、元本。汲古作出。	gu zhi yi
蛊之夬：季秋孟冬，寒露霜降；大阴在庭，品物不生。鸡犬夜鸣，家扰数惊。兑为秋，伏艮，故曰季秋。乾为冬，当亥，故曰孟冬。兑为露，伏坤为霜，故曰寒露霜降。伏坤为大阴、为品物。坤杀，故不生。艮为庭、为犬。坤为夜，兑为鸡、为鸣。乾为惕、为惊，艮为家。季秋，汲古作秋季。依宋、元本。品，依宋、元本，汲古作庶。鸡犬夜鸣，依宋本。汲古作鸡鸣犬吠。元本作鸡矢。非。扰，依宋、元本。汲古作忧。非。	gu zhi kuai
蛊之姤：心多恨悔，出门见怪；有虵三足，丑声可恶。嫫母为媒，请求不得。通《复》。坤为心、为恨悔、为门户。震为出，巽为蛇，震为足，数三，故曰有蛇三足。震为声，坤为丑、为恶、为嫫毋。嫫毋，丑妇也。震为请，坤丧，故不得。丁云，任肪《述异记》：江淮中有兽名能，蛇精化也。《尔雅》：三足能。有，依宋、元本。汲古作反。	gu zhi gou
蛊之萃：虎豹争强，道闭不通；小人欢讼，贪夫受空。艮为虎豹。坤为文，兑刚鲁，三至上正反兑，故曰争强。艮为道，坤为闭，故不通。坤为小人，三至上正反皆兑口，故曰讼。《困》：“有言不信。”即如是取象。第四句，依汲古。宋、元本作“贪夫受空”。	gu zhi cui
蛊之升：鸡方啄粟，为狐所逐；走不得食，惶惧惕息。巽为鸡、为粟，兑为啄。艮为狐，震为逐、为走，艮反向内，故曰为狐所逐。兑为食，坤闭，故不得食。坤为忧，故惶怖惕息。怖，宋本作惧。依汲古。	gu zhi sheng
蛊之困：陈妫敬仲，兆兴齐姜；乃适营丘，八世大昌。详屯之噬嗑。	gu zhi kun
蛊之井：昊天白日，照临我国；万民康宁，咸赖嘉福。详比之晋。	gu zhi jing
蛊之革：云梦大薮，嘉有所在；虞人共职，骊驹乐喜。通《蒙》。坤为云、为梦、为薮。《易》：“震索索。”疏：“心不安之貌。”《释文》：“惧也。”坎坤皆为忧惧，故曰索。震为欢虞、为人、为骊驹、为悦喜。索，依汲古。丁云“即八索”也。元本作嘉。又按此二句似指汉高祖伪游云梦事，言其意别有所在，而不在猎也。	gu zhi ge
蛊之鼎：獐鹿鸡兔，群聚东国；俱往逐追；九齚十得。主君有喜。详蒙之复。《鼎》通《屯》，坤震象，与《复》同。雉，宋本及汲古皆作鸡。非。依元本。	gu zhi ding
蛊之震：德惠孔明，虽衰复章，保其室堂。震为德、为孔，艮为明。震为主、为君。艮为章、为室堂。	gu zhi zhen
蛊之艮：天之所坏，不可强支；众口嘈嘈，虽贵必危。详蒙之夬。艮为天，阳在上而穷，故坏。初至五正反两震言相背，故曰嘈嘈。艮为贵，艮穷于上，故虽贵必危也。按：艮阳在上势颓，穷上则必反下，所谓“高明之家，鬼瞰其室”。故曰“虽贵必危”。	gu zhi gen
蛊之渐：天之奥隅，尧舜所居；可以全身，保我邦家。详否之观。艮为天，坎隐，故曰奥。伏震为帝、为尧舜。	gu zhi jian
蛊之归妹：下泉苞稂，十年无王。荀伯遇时，忧念周京。坎为泉。稂，萧蓍之属。震为稂、为年、为王。兑数十，故曰十年。坎隐伏，故十年无王。震为伯、为时、为周。坎为忧念。《下泉》，《曹风》诗。《毛诗序》谓剌共公。刘毓崧云，何楷《世本》古义据《易林》，谓此诗为曹人美晋苟跞纳敬王于成周，而作。其说自昭公二十二年王子朝作乱，至昭公三十二年城成周，为十年无王。《左传》：天王使告于晋曰：“天降祸于周，俾我兄弟并有乱心，以为伯父忧。……于今十年。”正与《易林》合。荀，郇国后，称荀伯，犹称荀跞为知伯。荀字不误也。稂，元本讹恨。依宋本、汲古。无，依宋、元本，汲古讹九。荀，元本作郇。依宋本、汲古。是焦与毛诗异读。	gu zhi gui mei
蛊之丰：江河海隅，众利聚居；可以遨游，卒岁无忧。互大坎，故曰江淮海隅。巽为利，坎为聚。震为遨游、为岁。震乐，故无忧。	gu zhi feng
蛊之旅：南山黄竹，三身六目。出入制命，东皇宣政。主尊君安，郑国无患。丁云：《穆天子传》：天子命歌南山。又作诗曰：“我徂黄竹。”又曰“予归东土，和治诸夏。”又曰：“吉日丁亥，天子入于南郑。”《易林》全用其意。离南艮山，伏震为竹、为黄，故曰南山黄竹。艮为身，纳丙数三。离为目，纳己数六，故曰三身六目。巽为命，为入。伏震为出、为东。艮为里、为尊、为安。震为君主。伏坎为平、为郑、为患。艮为国，兑悦，故无患。东里，从元本。以下三句似指郑子产事。而宋本、汲古皆作东皇。与《穆天子传》“予归东土，和治诸夏”语偶合。然下曰郑国，则皇似为讹字也。观下离之损词同，而黄竹作大木，三作文，是其证。丁诂未必然。	gu zhi lv
蛊之巽：重驿置之，来除我忧；与喜俱居，同其福休。伏《震》，故曰重译。巽为香，故曰芝。坎为忧，坎伏，故忧除。兑为喜乐，伏震为福。贡芝，依汲古。宋、元本作置之。非。	gu zhi xun
蛊之兑：南山高岗，麟凤室堂；含和履中，国无灾殃。伏《艮》为南山、为高冈。离为文、为麟凤。艮为室堂。兑为和、为口、为含。伏震为履，伏坎为中。伏艮为国。	gu zhi dui
蛊之涣：紫芝朱草，与仙为侣；公尸侑食，福禄来下。巽为芝、为草。九宫之色，七赤九紫。震纳庚，五行数九，故曰紫芝。坎赤，故曰朱草。坎为和。震为生、为公、为尸。尸，主也。又为福禄。三四句，《凫鹥》诗也。生长和气，依汲古。宋、元本作与仙为侣。《神农经》：山川云雨，五行四时，阴阳昼夜之精，生五色神芝，皆为圣王休瑞。	gu zhi huan
蛊之节：宫成室就，进乐相舞；英俊在堂，福禄光明。艮为宫室，坎亦为室，艮为成，故曰宫成室就。震为乐舞、为英俊、为禄。艮为光明。	gu zhi jie
蛊之中孚：商人子孙，资无所有；贪狼逐狐，留连都市。还辕内乡，嘉喜何咎。巽为商旅，震为人、为子，艮为孙。巽为利、为资。风散，故无。艮为狼、为狐。《史记·天官书》：“狼变色，多盗贼。下有四星曰弧。”弧矢向狼多盗。然则狼弧二星，皆主盗贼。贪狼逐狐者，言流为盗贼也。弧亦作狐。《秦本纪》：“据狼狐”是其证。艮为流连、为都市。震为逐、为辕、为嘉喜。人、有，依宋本，汲古作之、作食。贪狼，依宋、元本，汲古作贪贝，误。《林》意谓商人子孙，流落都市为盗贼，若回心向善，则无咎也。	gu zhi zhong fu
蛊之小过：执贽入朝，献其狐裘；元戎爕安，沙漠以欢。艮手为执、为献、为贽。巽入震朝，故曰执贽入朝。艮为狐，震为裘、为武人、为主，故曰元戎。艮为沙，震为欢。	gu zhi xiao guo
蛊之既济：涌泉汩汩，南流不绝；坏败邑里，家无所处。重坎，故曰汨汨、曰不绝。离为南，故曰南流。重坎，故曰淮海。坎折，故败坏。艮为邑里、为家。汨汨，元本作滑滑。从宋本。汲古、元本无第三句。非。	gu zhi ji ji
蛊之未济：固阴冱寒，常冰不温；凌人情怠，大雹为灾。详泰之噬嗑。临之第十九	gu zhi wei ji
临之临：弱水之上，有西王母；生不知老，与天相保。行者危怠，利居善喜。坤为水，坤柔，故曰弱水。坤为母，震为王，兑西，故曰有西王母。震为生，坤为老，震乐而健，故不知老。伏乾为天，艮为保。震为行，坤丧，故危殆，故不行而居则利也。伏艮为居。之西，依汲古，宋、元本作之上。按：坤为水、为太柔，故曰弱水。坤为太柔，见《皇极经世》。	lin zhi lin
临之乾：黄獹生马，白戌为母。晋师在郊，虞公出走。《初学记》：“，韩良犬也。”《临》坤为黄，伏艮为，震为子。坤为母，候卦居戌，戌狗，故曰以戌为母。震为晋，坤为师、为郊。震为公、为出走、为欢虞。全用遇卦象。以戌，各本皆作白戌，依坤之震、需之讼校改。又，生子，依汲古。宋、元本作生马，非。虞灭，见僖公二年《左传》。	lin zhi gan
临之坤：仓唐奉使，中山以孝；文侯悦喜，击子徵召。详豫之丰。此仍用遇卦《临》象。仓唐，依宋、元本，汲古讹仓皇。“击”讹“系”。	lin zhi kun
临之屯：机关不便，不能出言；精诚不通，为人所冤。坎为机关，坎陷，故不便。坤闭，故不能出言。震为言、为出、为精、为通、为人，坤闭，故不通。坎为冤。	lin zhi tun
临之蒙：白茅醴酒，灵巫拜祷；神嗜饮食，使君寿考。详小畜之坎。	lin zhi meng
临之需：重瞳四乳，耳聪目明；普为仁表，圣作元辅。《淮南子》：“舜重瞳。文四乳。”《需》通《晋》。坤为重，离为目，故曰重瞳。艮为乳，兑纳丁，数四，故曰四乳。坎为耳，离为目、为聪明。乾为仁圣、为元。三四句，依汲古。宋、元本作“普为仁表，圣作元辅”。	lin zhi xu
临之讼：水长无船，破城坏堤；大夫从役，困于泥涂。一朝丧殒，不见少妻。通《明夷》。坎为水，坤水，震为长、为船。坎伏，故无船。艮为城、为堤，艮覆，故坏。震为夫，坤为役，故大夫从役。震为朝，坎数一，故曰一朝。巽为少妻，坤亡，故不见。长，依宋、元本。汲古作涨。宋、元本“从役”下多“困于泥涂”四字。	lin zhi song
临之师：二人俱行，各遗其囊。鸿鹄失珠，无以为明。震为人，坤数二，故曰二人。坤为囊，为亡，故各遗其囊。震为鸿鹄、为珠，坤为失，故曰失珠。离为明，离伏，故无明。他《林》屡有“鹤盗我珠，鹄怒追求”等繇辞。然则“鸿鹄失珠”必有故实，今不能考。二人，依宋、元本。汲古作六。	lin zhi shi
临之比：随时转行，不失其常。咸乐厥类，身无咎殃。艮为时。坤为身、为咎殃。咸乐厥类者，言九五与群阴为类而乐也。咸乐，依宋本。汲古作各乐。非。	lin zhi bi
临之小畜：蔡女荡舟，为国患忧；褒后在侧，屏蔽王目。搔扰六国。《左传·僖公三年》：“齐侯与蔡姬乘舟于囿，荡公。公惧，变色……怒，归之，未绝之也。蔡人嫁之。”明年“侵蔡”。褒后，幽王后。巽为蔡、为女，伏震为舟。坤为国、为忧患、为后。乾为王，伏坎为屏蔽。离为目。搔扰六国，依宋、元本。汲古作早衰六畜。非。	lin zhi xiao xu
临之履：驾龙骑虎，周遍天下；为人所使，西见王母。不忧不殆。伏《谦》震为龙，艮为虎，故曰驾龙骑虎。震为周，坤为天下。震为神、为人、为行，故曰为神人使。坎位西，震为王，坤母，故曰王母。坎忧震乐，故不忧。为神人使，依汲古，宋本作为人所使。危殆，元本作不殆。依汲古。此用穆王西巡狩事。按：坎位西，兑为见，震为王，坤为毋，故曰西见王毋。言周穆王瑶池会西王毋事。	lin zhi lv
临之泰：员怨之吴，画策阖闾；鞭平服荆，除大咎殃。威震敌国，还受上卿。伍子胥，名员。平王既杀其父兄，员奔吴，佐吴王阖闾伐楚，鞭平王之尸。震为员，员，云也。震为行、为南，故之吴。伏艮为手、为昼、为闾。伏巽为鞭、为荆。坤为殃咎，在外，故曰除。坤为国，震为威、为公，故曰上卿。员怨，从宋本。汲古作胥恐。闾、庐通。	lin zhi tai
临之否：唐邑之墟，晋人之居。虞叔受福，寔沈是国，世载其乐。坤为邑、为墟，伏震为唐。《玉篇》：“尧称唐者，至大之貌。”乾大，故曰唐邑之墟。《说文》：“唐，大言也。”《庄子·天下篇》“荒唐之言”是也。震为晋、为人，艮为居，故曰晋人以居。艮为叔，乾为福。实沈，星次，晋分。《左传》：参为晋星，实沈，参神也。艮为星，坤国，故曰实沈是国。坤为世、为载，伏震为乐。《史记·晋世家》：“唐叔虞者……成王弟。”封于唐。至子燮徙居晋水，是为晋侯。墟，依宋本，汲古作庐。非。以，依汲古。宋本作之。	lin zhi pi
临之同人：管鲍相知，至德不离；三言相桓，齐国以安。《史记》：管仲少“与鲍叔牙游，鲍叔知其贤”，荐于桓公。管子曰：“仓廪实而知礼节，衣食足而知荣辱，上服度则六亲固。”三言盖指此。《韩诗外传》“君子有三言，可贯而佩之”是也。《同人》通《师》。震为管，坤为鱼、为鲍。震为言、为桓，数三，故曰三言。坤为国、为安，巽为齐。相桓，依宋、元本。汲古作于桓。非。	lin zhi tong ren
临之大有：三十无室，长女独宿；心劳未得，忧在胸臆。离卦数三，兑数十，坎为室，坎伏，故曰三十无室。兑为老妇，故为长女。坎为宿、为孤，故曰独宿。坎为心、为劳、为忧。伏坤为胸臆。按《大过·九五》云：“老妇。”指兑也。按：《大有》离数三，兑居酉，酉数十。自上而下，离兑相连，故曰三十。坎北为贞，故为室，坎伏，故三十无室。兑为老妇，故为长女，而非巽也。	lin zhi da you
临之谦：散涣水长，风吹我乡。火灭无光，堕败桓公。坎水坤水，故曰水长。伏巽风，故曰散涣、曰风吹。坤为我、为乡。艮为火、为光，上临坎水坤水，故火灭无光。震为桓、为公，坤丧，故曰隳败。言桓公死齐乱，如火灭也。	lin zhi qian
临之豫：飞蜎蠕动，各有配偶；小大相保，咸得其所。蜎、蠕皆虫行貌。伏巽为虫，故曰蜎飞蠕动。巽震为夫妇，故曰各有配偶。坤为小，伏乾为大，艮止，故曰相保。蜎飞，从汲古，宋、元本作飞蜎。《诗》：“蜎蜎者蠋。”	lin zhi yu
临之随：安乐几筵，未出王门。艮安震乐，艮几震筵。震为王，艮为门，艮止故未出。	lin zhi sui
临之蛊：火生月窟，上下恩塞；抵乱我国。巽先天位西南，为月窟。兑为月，艮为火，故曰火生月窟。下互大坎，坎为土、为塞。兑为恩泽、为羊，故曰觝。艮为国，兑毁，故曰觝乱我国。艮为火，巽为西南，坎为土之确证。	lin zhi gu
临之观：长生无极，子孙千亿；柏柱载青，坚固不倾。巽为长。伏震为生、为子。艮为孙。坤为千亿。巽为柏、为梁柱。艮为坚固，巽为倾。梁，从汲古。元本作青。非。	lin zhi guan
临之噬嗑：钦敬昊天，历象星辰；宣授民时，阴阳和调。离为夏，故曰昊天。艮为星辰、为时。坎为众、为民。离坎为夫妇，故曰阴阳和调。宣，从宋本。汲古作宜，非。按：离为日、为夏。坎为月、为冬。离为星，震为辰，艮为时，故曰历象星辰。	lin zhi ke shi
临之贲：三河俱合，水怒踊跃；坏我王屋，民困于食。坎为河，震数三，故曰三河。坎为合，为水，震为怒、为踊跃、为王。艮为屋，伏巽为坏。坎为民，兑为食。又河东、河南、河内，亦曰三河。屋，汲古作室。依宋本。	lin zhi ben
临之剥：寿如松乔，与日月俱；常安康乐，不见祸忧。艮为寿、为木、为仙，故曰松乔。赤松、王乔，古之仙人。与日月俱言寿永也。伏兑为月，艮为日，兑为悦，故曰康乐。坤为祸忧，一阳在上，故不罗祸忧。离同罗。依汲古。宋本作不见，非。	lin zhi bo
临之复：天之所予，福禄常在。不忧危殆。伏乾为天、为福禄。坤为忧、为殆，震乐，故不忧。	lin zhi fu
临之无妄：受谶六符，招摇空虚；虽跌无忧，保我全财。谶，《说文》：“验也。”《汉书·东方朔传》：愿陈泰阶六府。《艺文志》：“泰阶六符一卷。”李奇注，三台谓之泰阶，两两成体，三台故六，观色，以知吉凶，故曰六符。招摇，室虚，皆星宿名。乾数六，艮为星。巽为跌，震乐，故无忧。巽为命，乾为财，互艮为安，故命与资财可保也。室，依汲古，宋本讹空。六符，三台星名。三台共六星，故曰六符。虽跌无忧者，艮为星，艮覆为震，故无忧。又末二字，汲古作命则。宋、元本作全财。兹“命”字依汲古，“财”依宋、元本。	lin zhi wu wang
临之大畜：赍金买车，失道后时；劳罢为会，我心则休。乾为金，艮手为赍，震为车、为后。艮为道、为时，在外，故失道后时。伏大坎为劳、为忧。宋、元本多“我心则休”四字，汲古无。	lin zhi da xu
临之颐：华首山头，仙道所游；利以居止，长无忧咎。艮为山、为首，伏兑为华。艮为寿、为仙道、为居止。坤为忧，震乐，故无忧。利以，依宋、元本。汲古作利于。咎忧，依汲古。宋、元本作忧咎。华首，皆山名。	lin zhi yi
临之大过：采唐沫乡，要期桑中；失信不会，忧思约带。详师之噬嗑。《诗》：“我心蕴结。”又曰，“心如结兮。”即约带之义。杨慎谓即衣带日以缓之意，非。	lin zhi da guo
临之坎：八面九口，长舌为斧；斫破瑚琏，殷商绝后。详否之谦。人面，依汲古，宋、元本作八面。非。鬼，各本皆作九。依否之谦校改。实鬼与九古通用。纣臣鬼侯，亦作九侯，是其证。	lin zhi kan
临之离：临溪蟠枝，虽恐不危，乐以笑歌。兑为溪，伏艮为桥。伏坎为恐、为危。震为乐、为笑歌。桥疚，宋、元本作蟠枝。汲古作桥疚。疚疑为仄，故虽恐不危。蟠，当为播。播，种也。播枝，言种树也。	lin zhi li
临之咸：泱泱沸溢，水泉为害，使我无赖。互大坎，故曰洋溢、曰水泉为害。兑毁为害，伏坤为我。	lin zhi xian
临之恒：蝗螟为贼，伤害稼穑；愁饥于年，农夫鲜食。巽为蝗虫、为稼穑。巽为贼、为害，兑毁亦为害。兑为秋，乾为年，伏坤为饥。震为农夫，兑为食，兑毁巽落，故鲜食。害我、秋饥，依汲古。宋本作伤害，作愁饥。	lin zhi heng
临之遁：八百诸侯，不期同时；慕西文德，兴我宗族。家门雍雍。巽纳辛，数八，艮后天数亦八。乾为百，伏震为诸侯，故曰八百诸侯。艮为时，伏兑为西。坤为文、为门、为族。乾为宗，艮为家。雍睦，依汲古。宋本作雍雍。八，汲古讹六。族讹旅。依宋、元本。《史记》：武王观兵孟津，诸侯不期而会者八百。	lin zhi dun
临之大壮：长男少女，相向笑语；来欢致福，和悦乐喜。震为长男，兑为少女。震为笑语、为欢、为和乐、为喜。乾为福。	lin zhi da zhaung
临之晋：平国不君，夏氏作乱；乌号窃发，灵公殒命。坤为国，坎为平。震为君，震覆，故不君。平国，陈灵公名。离为夏、为乱。夏氏，征舒也。离为乌，坎为弓、为窃。乌号，弓名。坤为殒。言征舒耻灵公与其母夏姬乱，射杀灵公也。事在《左传·宣公十年》。	lin zhi jin
临之明夷：春多膏泽，夏润优渥；稼穑熟成，亩获百斛。震为春，坎为膏泽。离为夏，坎为润渥。震为稼穑，离火，故曰熟。坤为亩、为百，震为斛。成熟，依汲古。元本作熟成。	lin zhi ming yi
临之家人：客宿卧寒，席蓐不安；行危为害，留止得欢。此用临象。震为客，坤为宿，伏乾为寒。巽为伏，故曰卧寒。巽为蓐、为进退，故不安。行危为害，留止得欢，汲古作行为危害，留不得欢。依宋、元本。《左传》“不行之谓临”，故三四句云云。	lin zhi jia ren
临之睽：乘桴于海，虽惧不殆；母载其子，终焉何咎？此用临象。《临》震为桴、为乘。坤水兑泽，故曰海。坤为惧、为母。震为子，故母载其子。伏艮为终。桴，依宋本，汲古作槎。浮，依汲古。宋本作于。桴，编竹木代舟也。大曰筏，小曰桴。《论语》：乘桴浮于海。	lin zhi kui
临之蹇：手拙不便，不能伐檀；车无轴辕，行者苦难。艮为手，坎陷，故不便。艮为伐、为檀。檀，坚木也。艮止，故不能。坎为车，多眚，故无轴辕。震为行，震反为艮，故难行。《诗》：“檀车煌煌。”古尝以檀造车，今不能伐檀，故无轴辕。	lin zhi jian
临之解：唐虞相辅，鸟兽喜舞；民安无事，国家富有。震为帝，故曰唐虞。为鸟、为舞。坎为众、为民。《临》坤为国家、为富有。	lin zhi jie
临之损：秋蛇向穴，不失其节；夫人姜氏，自齐复入。兑为秋，坤为蛇，艮为穴。震为夫、为人。伏巽为姜、为齐、为入。	lin zhi sun
临之益：病笃难医，和不能治；命终斯讫，下即蒿庐。伏《恒》坎为病，互大坎，故曰病笃。坎为和，坤死，故曰难医、曰和不能治、曰命终永讫。巽为命，艮为终。巽为蒿，艮为庐，故曰蒿庐。蒿庐即蒿里。《左传》：晋景公疾，“秦伯使医缓为之。”缓曰：是在肓之上，膏之下，攻之不可，达之不及，无能为也。既而公果卒。永讫，依汲古，元本作斯讫。	lin zhi yi
临之夬：青蛉如云，城邑闲门；国君卫守，民困于患。青蛉即蜻蛉。《汉志》：越隽有青蛉县。《水经注》引作蜻蛉。埤雅，蜻蜓，一名蜻蛉。《吕氏春秋》：海上有人，好蜻蛉，每至海上，蜻蛉从游者数万。《夬》通《剥》。坤为云、为城邑、为闭、为国、为民、为患。艮为守。蜻蛉，大首薄翼。艮一阳在上，疑即《剥》艮象也。闭，依元本。汲古本、宋本作闲。	lin zhi kuai
临之姤：牙孽生齿，室堂启户；幽人利贞，鼓翼起舞。此亦全用临象。震为牙蘖、为生。坤为堂户，震为出，巽入，故曰出入利贞。震为鼓、为翼、为起舞。出入，依汲古。宋、元本作幽人。贞，依宋、元本。汲古讹真。首句，各本作牙孽生齿。依小畜之睽校。	lin zhi gou
临之萃：凫游江海，没行千里；以为死亡，复见空桑。长生乐乡。艮为凫，坤为江海、为千里。坤为死亡。巽为桑，坤虚，故曰空桑。伏震为生，兑悦，故曰乐乡。坤为乡。《林》意谓凫没江海不见，以为死亡矣。后复见于空桑，不惟未死，且甚安乐也。海、没，依宋、元本。汲古作湖、役。	lin zhi cui
临之升：黄帝出游，驾龙乘马。东上太山，南游齐鲁；邦国咸喜。震为黄、为帝、为游、为龙、为马、为东。伏艮为山，故东上泰山。震又为南，巽齐兑鲁、故南游齐鲁。坤为邦国，震为喜。马，依宋本。汲古作凤。非。	lin zhi sheng
临之困：履危不止，与鬼相视；惊恐失气，如骑虎尾。通《贲》。坎为危，在震下，故曰履危。坎为鬼，离为视，离坎连体，故曰相视。震为惊、为骑。艮为虎尾。谓遇鬼惊恐，如履虎尾也。	lin zhi kun
临之井：秋南春北，不失消息；涉和履中，时无隐慝。通《噬嗑》。兑秋，离南，震春，坎北。雁秋南向，春北归，故不失消息。又消息卦起坎离，亦不失也。坎为和、为中，震为涉、为履。艮为时，坎为隐匿。四时毕见，故无隐匿。隐，汲古作阴。依元本。	lin zhi jing
临之革：龙门砥柱，通利水道；百川顺流，民安其居。通《蒙》。震为龙，艮为门、为柱、为石，故曰龙门砥柱。震为通，巽为利，坎水艮道。《禹贡》：“导河积石，至于龙门，东至砥柱”是也。震为百。坎为川、为流、为民。艮为安、为居，故曰民安其居。	lin zhi ge
临之鼎：千岁庙堂，栋桡倾僵；天厌周德，失其宠光。通《屯》。坤为千岁，艮为庙堂。巽为栋、为陨落，故曰桡、曰倾僵。震为周，艮为天。为光，坎失，故曰失其宠光。桡，依宋本。汲古本、元本作挠。非。	lin zhi ding
临之震：折若蔽目，不见稚叔；三足孤乌，远离室家。坎为折，震为若。若，木也。离为目，离伏坎隐，故曰蔽目、曰不见稚叔。艮为叔、为少男，故曰稚叔。震为足，数三，艮为乌，坎孤，故曰三足孤乌。艮为室家。	lin zhi zhen
临之艮：望叔山北，陵隔我目；不见所得，使我忧惑。艮为望、为叔。互坎为北，故曰山北。坎为隐，离伏，故曰陵隔我目、曰不见所得。坎为心、为忧，故曰心惑。心，依汲古。元本作忧。	lin zhi gen
临之渐：匏瓠之恩，一亩千室。万国都邑，北门有福。艮为果、为匏瓠。息者，生也，子也。艮为室。《说文》：室，实也。言匏瓠之实，一亩得千也。伏震为千，坎数一，故一亩千室。艮为国、为都邑、为门，坎北，故曰北门。息，依汲古。宋、元本作恩。非。千，依宋、元本。汲古讹十。	lin zhi jian
临之归妹：域域牧牧，忧祸相半；隔以岩山，室家分散。通《渐》。坎为忧，离为祸。坎离连体，故曰相伴。艮为山、为室家。艮止，故曰隔。上巽，故曰分散。以，依宋、元本，汲古作我。	lin zhi gui mei
临之丰：骐驎騄耳，游食萍草；逍遥石门。循山上下，不失其所。通《涣》。震为马，故曰骐骥耳。震为食、为草。草在坎水上，故曰萍草。震为逍遥、为食。艮为石、为门、为山，中爻正反震艮，故曰循山上下。所，依宋本。汲古作子。	lin zhi feng
临之旅：天所祚昌，文以为良；笃生武王，姬受其福。艮为天，伏震为祚、为昌。离为文，伏震为生、为武、为王、为姬、为福。周文王	lin zhi lv
临之巽：羊肠九萦，相推稍前；止须王孙，乃能上天。详蛊之剥。此皆用伏震象。以互艮为天。	lin zhi xun
临之兑：贫鬼守门，日破我盆；孤牝不驹，鸡不成雏。通《艮》。互坎为鬼，艮为守、为门。震为盆，坎为破。兑为牝，震为驹，震伏，故不驹。巽为鸡，艮为雏，艮伏，故不雏。	lin zhi dui
临之涣：饱食从容，出门上堂；不失其常，家无凶殃。坎为饮食，震乐，故从容。艮为门、为堂，巽为入，艮为家，坎为殃，震解故无。入门，依汲古。宋、元本作出门。非。	lin zhi huan
临之节：阴淫不止，白马为汹，皋泽之子，就高而处。坎为水，故曰阴淫。震为白、为马，兑为海。白马，津名，在大伾山南。言水多津变为海也。震为子，艮为皋，兑为泽。言皋泽之人，因水多皆就高而处也。海，依汲古，宋、元本作汹。皋泽，依宋、元本，汲古作泽皋。非。皋泽，犹山泽也。	lin zhi jie
临之中孚：执戈俱立，以备暴急；千人守门，因以益卑。终安何畏？艮为戈、为执。震为立、为暴急、为千人。艮为守、为门。兑为泽、为下，故曰卑。艮为终、为安。震乐，故无畏。守门，因以益卑，依宋、元本。汲古作举龙。作困危得解。	lin zhi zhong fu
临之小过：夹河为婚，水长无船；遥心失望，不见欢君。互大坎，故曰夹河、曰水长。震为船，兑毁，故无。艮为槌，坎为心。艮为望，坎失，故曰失望。震为欢。水长，依宋、元本，汲古作涨。槌心，依释文。汲古作追。元本作遥。皆非。按：《小过》九三、九四二阳内外皆坤阴，坤为河，故曰夹河。互大坎，故水长。	lin zhi xiao guo
临之既济：阴阳变化，各得其宜；上下顺通，奏为肤功。言阴阳六爻，各当位。	lin zhi ji ji
临之未济：任劣德薄，失其臣妾；田不见禽，犬无所齚。臣妾与犬，皆用《临》伏象艮。观之第二十	lin zhi wei ji
观之观：历山之下，虞舜所处，躬耕致孝，名闻四海。为尧所荐，缵位天子。艮为山、为时，故曰历山。坤为下，伏震为帝，故曰虞舜、曰尧。艮为躬，巽顺为孝。艮为名，坤为海，巽数四，故曰四海。伏震为子，艮为天，故曰天子。虞舜，孝，依宋、元本。汲古作虞唐、作教。缵位，依宋、元本。汲古作禅。缵者，继也。	guan zhi guan
观之乾：蜎飞蠕动，各有所配；欢悦相逢，咸得其处。详临之豫。此用观象。巽虫，故曰蜎、曰蠕。	guan zhi gan
观之坤：继祀宗邑，追明成康；光照万国，享世久长。疾病不医，下即蒿庐。坤为邑、为万国。《观》艮为光明、为照、为久。	guan zhi kun
观之屯：秋冬探巢，不得鹊雏；衘指北去，愧我少姬。伏兑为秋，坎为冬。艮为穴、为巢，艮手为探。兑为鹊雏，兑伏，故不得。艮为指，坎为北。伏巽为少姬，坤为愧。巽少姬，本《大过》。	guan zhi tun
观之蒙：童妾独宿，长女未室；利无所得。艮为僮妾、为独，坎为宿。艮为室，巽为长女、为利。巽伏，故无得。	guan zhi meng
观之需：鸿波逆流，主人潜去，蒿蓬代柱，大屋颠仆。通《晋》。坎为水，坤水，故曰洪波。洪波，大波也。伏坤为逆，坎为圣，故曰至人。坎为潜。坤为薪，在艮屋下，故曰蓬蒿代柱。艮为屋柱，坤柔，故颠仆。洪，宋、元本作鸿。从汲古。波，汲古作鱼。依宋、元本。至人，宋、元本作主人。依汲古。处，皆作去。依同人之屯校。	guan zhi xu
观之讼：日暗不明，谗夫在堂；左辟疾瘁，君失其光。离为日、为明，坎隐，故暗。坎为夫，坎上下兑口相背，故曰谗夫。《观》艮为堂、为臂。坎为疾，乾为君，离为光，坎隐，故失光。臂、痹，依汲古。宋、元本讹辟、讹瘁。	guan zhi song
观之师：王孙季子，相与孝友。明允笃诚，升擢荐举；为国干辅。此用遇卦观象。《观》艮为孙、为季子。伏震为王，故曰王孙季子。坤顺，故曰孝友。艮为明允、为笃诚。伏震为荐举、为干。坤为国。辅，依宋本。汲古作柱。	guan zhi shi
观之比：麟趾龙身，日取三千；南上苍梧，与福为昏。道里夷易，安全无患。此亦用观象。坤为麟、为身。伏乾为龙、为日、为千。艮纳丙，数三，故曰三千。伏震为南、为苍梧。乾为福，与坤配，故曰与福为婚。艮为道里。坎为平，故曰夷易。艮为安，坎为患，安故无患。驭，依汲古。宋、元本作取。非。	guan zhi bi
观之小畜：三子成驹，破其坚车；轮载空舆，后时失期。伏震为子，数三，故曰三子。震为驹、为车，坎为破，伏艮为圣，故曰破其坚车。坎为轮。艮为时，震为后，故曰后时失期。全用伏。破其坚车，依宋、元本。汲古作折损辕轴。不协。	guan zhi xiao xu
观之履：逐祸除患，道德神仙；遏恶万里，常欢以安。坎为祸患。坎伏，故曰逐祸除患。伏艮为道，震为神，艮为仙，坤为万里、为恶，坤闭，故曰遏恶。兑为欢。祸，汲古作福。依宋、元本。	guan zhi lv
观之泰：黄池之盟，吴晋争强；勾践为患，夷国不安。兑为池，震黄，故曰黄池。震为南，故曰吴。为进，故曰晋。震为健，乾亦为健，故曰争强。震为足，故曰践。坤为夷、为国，坤丧故不安。国，依宋、元本，汲古作门，非。汲古多二句，为下《复》林词，宋、元本皆无。	guan zhi tai
观之否：青牛白咽，呼我俱田；历山之下，可以多耕。岁露时节，人民安宁。坤为牛，巽为白，伏兑为咽。坤为我、为田。艮为山、为时，故曰历山。舜耕处也。坤为下，伏震为耕。坤为岁，艮为时。坤为民人、为安宁。岁藏，依汲古，宋、元本作岁露。人民，依宋、元本，汲古作人保。岁藏时节者，言秋收冬藏之时也。	guan zhi pi
观之同人：有头无目，不见菽粟；消耗为疾，三年不复。乾为头，离目。目应在头上，今在下，故曰无目，故不见菽粟。巽为菽粟也。伏坤为消，坎为疾。坤为年，震数三，故曰三年。不见菽粟，依宋本。汲古作赫赫粟粟。非。	guan zhi tong ren
观之大有：山没丘浮，陆为水鱼；燕雀无巢，民无室庐。通《比》。艮为山丘，在坎水、坤水上，故曰山没丘浮。坤为陆、为水、为鱼。兑为燕雀，艮为巢、为室庐，坤为民。坎陷，故曰无巢、无室庐也。	guan zhi da you
观之谦：高岗凤凰，朝阳梧桐；噰噰喈喈，菶菶萋萋。陈辞不多，以告孔嘉。《诗·卷阿篇》：“凤凰鸣矣，于彼高冈。梧桐生矣，于彼朝阳。菶菶萋萋，雝雝喈喈。”又曰“矢诗不多，维以遂歌。”《林》全用《诗》语。艮为高冈，坤文为凤。震为朝，伏离为日。震为鸣，故曰雍喈。为茂盛，故曰萋菶。震为言，故曰辞、曰告。为孔，故曰孔嘉。雍雍，与《毛诗》异文。宋、元本作噰。	guan zhi qian
观之豫：鳏寡独宿，忧动胸臆；莫与宿食。艮为鳏，坎为宿，坤为寡，故曰鳏寡独宿。坎为忧，坤为腹、为胸臆。震口为食。宿食，汲古作笑食。依宋、元本。	guan zhi yu
观之随：马踬破车，恶妇破家；青蝇污白，共子离居。震为马、为蹄。蹄音弟，与踶同，蹋也。马踶，故车踬。震为车，二至四震覆，故曰踬车。巽为妇，坤为恶，艮为家，兑毁，故曰破家。巽为蝇，震为青，故曰青蝇。巽为白。震为子，巽顺，故曰恭子。谓申生也。艮为居。马蹄踬车，依革之解校。各本皆作踬马破车，与下句不对。《青蝇》，《小雅》篇名，伤谗而作。	guan zhi sui
观之蛊：长女三嫁，进退不羞；逐狐作妖，行者离忧。巽为长女，震为嫁，数三，故曰三嫁。巽为进退，艮为狐，震为逐、为行。互坎为忧、为妖。	guan zhi gu
观之临：人无定法，缓除才出。地雄走归，阳不制阴；男失其家。震为人，伏巽下断，故无足。除，授官也。坤柔，故缓。言人有疾，不能授官也。坤为牛，震为雄，坤在上，故曰出雄。兑为羊，震为走、为惊，故曰走羊惊。阳少阴多，故曰不制。震为男，艮为家，艮伏故失。前四句为三字句，各本皆作人无定法，缓除才出，地雄走归。汲古除才出，又作行长奸。大都皆作四字句。兹依既济之屯校。	guan zhi lin
观之噬嗑：茹芝饵黄，饮食玉英；与神流通，长无忧凶。伏巽为芝，伏兑为茹、为饵。震为黄、为玉、为英。坎为饮食。震为神、为通。坎忧震乐，故无忧。芝，灵芝。黄，黄精。服之延年益寿。	guan zhi ke shi
观之贲：东行无门，西出华山；道塞畏难，游子为患。震为东、为行。艮为门，坎隐，故无门。艮山，伏兑为西、为华，故曰华山。艮为道，坎为塞、为畏、为患。震为游子。	guan zhi ben
观之剥：寿如松乔，与日月俱；常安康乐，不罹祸忧。详临之剥。	guan zhi bo
观之复：探鷇得螽，所愿不喜；道宜小人，君子咎蹇。震为，伏巽为。坤忧，故不喜。坤为小人，震为大涂、为道、为君、为子。坤为咎。下二句依宋、元本，汲古将前《泰》林羼入此处。非。	guan zhi fu
观之无妄：蜗螺生子，深目黑丑；虽饰相就，众人莫取。详需之恒。，即蜾字。蠃，音。《说卦》“离为蠃”是也。	guan zhi wu wang
观之大畜：喜怒不时，雪霜为灾；稼穑无功，后稷饥忧。震为喜、为威，故为怒。艮为时，三至上正覆震艮，故曰不时。乾为冰、为霜雪，兑毁故灾。震为稼穑、为稷。乾为后、为寒。饥寒，依汲古。元本作饥忧。	guan zhi da xu
观之颐：乌升鹊举，照流东海。厖降庭坚，为陶叔后；封圻蓼六，履禄绥厚。详需之大畜。	guan zhi yi
观之大过：黄离白日，照我四国，元首昭明，民赖其福。伏《颐》为大离。《离·六二》曰“黄离元吉。”故离为黄、为日、为照。下震为白，故曰白日。坤为国，震卦数四，故曰四国。乾为元首、为福，坤为民。	guan zhi da guo
观之坎：黍稷醇醲，敬奉山宗。神嗜饮食，甘雨嘉降；独蒙福力，时灾不至。详比之需。	guan zhi kan
观之离：福过我里，入门笑喜；与吾利市。通《坎》。震为福、为里。艮为门，震为笑喜。巽为利市。汲古首句多“祸不更生”四字。依宋、元本。	guan zhi li
观之咸：昼卧里门，悚惕不安；目不得阂，鬼搔我足。艮为里门、为卧。乾为日、为昼、为悚惕。伏大离，故目不得阖。阖，闭也。伏坤为鬼，震为足，艮手，故曰搔足。阖，宋、元本作阂。依汲古。	guan zhi xian
观之恒：春草荣华，长女宜夫；受福多年，世有封禄。震为春、为草、为荣华。巽为长女，震为夫、为福。乾为多、为年、为禄。伏坤为世。长女宜夫者，以震巽为配偶，故能受福也。	guan zhi heng
观之遁：雍门内崩，贼贤伤人；暴乱狂悖，简公失位。艮为门，伏兑悦，故曰雍门。巽为陨、为崩，在内卦，故曰内崩。乾为仁贤，阴消阳，故曰贼贤伤仁。巽为贼也。《遁》杀君父，故曰乱悖。震为竹、为简、为公，震伏，故曰失位。《论语》：陈成子杀简公，事在《左传·哀公十四年》。陈成子既杀阚止，大陆子方亡，出雍门。注：雍门，齐城门也。内崩，盖言内乱。仁，依汲古。宋、元本作人。按：《观》、《遁》皆十二月消息卦之阴消阳时，内卦巽艮得势，故曰内崩、曰伤仁、曰狂悖、曰失位，阳失其用也。	guan zhi dun
观之大壮：心志无良，昌披妄行；触抵墙壁，不见户房。伏坤为心志，坤恶，故无良。震为昌、为行、为触。伏艮为墙壁、为户房，坤黑，故不见。心志，昌披，依宋、元本。汲古作心壮、作猖獗。	guan zhi da zhaung
观之晋：胶车木马，不利远贾；出门为患，安止得全。互坎为胶，坤为车，故曰胶车。坤为马，坎艮皆为木，故曰木马。胶车不坚，木马不动，故不利远贾。艮为门，坎为患。艮为安止。木马，从宋、元本，汲古作秣，与下句不接。得全，汲古作不危。依宋、元本。	guan zhi jin
观之明夷：家在海隅，桡短流深；企立望宋，无木以趋。坤为海，坎为室，故曰家在海隅。坎为桡、为流，坤坎皆为水，故曰流深。震为行，故曰企立。离为望。《说文》：“以木架屋曰宋。”故艮为宋。三至五互艮覆，故曰无木以趋。	guan zhi ming yi
观之家人：冬叶枯槁，当风于道；蒙被尘埃，左右劳苦。坎为冬，巽为叶，离为枯槁。巽为风，坎为失。言叶埋道上，而失道也。坎为劳。冬叶，依宋本。汲古作冬桑。失，依汲古，宋、元本作于。	guan zhi jia ren
观之睽：过时不行，妄逐王公；老女失度，不安其居。通《蹇》。艮为时、为反震，故不行、故妄逐。兑为老女，本《大过》也。艮为兑夫，艮伏，故曰无夫。坎险，故不安。无夫，依汲古，宋、元本作失度。非。	guan zhi kui
观之蹇：履泥污足，名困身辱；两仇相当，身为疾病。坎为泥、为污。履足，似用半震象。艮为名、为身。坎为困辱、为仇，重坎，故曰两仇、曰痛疾。自为痛疾，依汲古。宋、元本作身为疾病。	guan zhi jian
观之解：精华堕落，形体丑恶；龉龃挫顿，枯槁腐蠹。震为精华，伏巽，故堕落。离正反兑口相对，故曰龃龉。巽虫，故腐蠹。离火，故枯槁。形体，依元本。汲古作形容。	guan zhi jie
观之损：长生无极，子孙千亿；柏柱载青，坚固不倾。详临之观。	guan zhi sun
观之益：去辛就蓼，毒愈酷毒；避穽入坑，忧患日生。《说文》：“蓼，辛菜。”巽纳辛，震为蓼。坤为毒、为忧患，震为生。《诗·周颂》云：“莫予茾蜂，自求辛螫。……未堪家多难，予又集于蓼。”毒，阱，坑，依元本。汲古作“甚”、作“井”、作“坎”。又元本多“不思我家”一句。	guan zhi yi
观之夬：行尧钦德，养贤致福；众英积聚，国无寇贼。《夬》乾为帝王、为德，故曰行尧钦德。乾为贤、为福，兑食，故曰养贤致福。伏艮为君子。坤为众、为聚、为国，故曰积聚。巽为寇贼，巽覆，故无。	guan zhi kuai
观之姤：狗逐兔走，俱入谷口；与虎逢晤，迫不得去。象多未详，疑用遇卦观象。按：遇卦《观》互艮为狗，反震为兔，故曰狗逐兔走。伏兑为口、为谷，故曰俱入谷口。坤为我，艮为虎，互坤与互艮连，故曰与虎逢晤，迫不得去。	guan zhi gou
观之萃：望尚阿衡，太宰周公，藩屏汤武，立为侯王。详同人之师。	guan zhi cui
观之升：清人高子，久屯野外；逍遥不归，思我慈母。	guan zhi sheng
观之困：三虫作蛊，削迹无与；胜母盗泉，君不安处。巽为虫。《左传》：“三虫为蛊。”伏震为迹，艮手艮刀，故曰削迹。巽为母，兑刚，故曰胜母。坎为水、为盗，故曰盗泉。艮为居、为安，艮伏兑折，故不安。虫，依宋、元本，汲古作虫，《尸子》：孔子至胜母县，暮矣而不宿，遇盗泉，渴矣而不饮。	guan zhi kun
观之井：驴作龙身，进所无前；三日五夜，得其所钦。通《噬嗑》。震为龙，艮为狗。，良犬也。艮犬止。震龙上，故曰牝龙身。艮为身，艮止，故不进。离为日，震数三，故曰三日。坎为夜，纳戊数五，故曰五夜。震为欢。，宋、元本作驴。今依汲古。牝，宋本、汲古作今。依元本。欢，宋、元本作钦。依汲古。	guan zhi jing
观之革：黄里绿衣，君服不宜；淫湎毁常，失其宠光。《诗·卫风》：“绿兮衣兮，绿衣黄里。”《传》谓。卫庄公惑于嬖，妾衣上僭也。《革》通《蒙》。震为衣、为黄、为君。《笺》谓绿衣当为素里，今黄里逾制，故曰不宜。坎为淫湎、为失，离为光。《毛传》谓姬妾衣服逾制，此则谓剌卫君。盖以黄为正色，反以为里而不宜也。与毛异。	guan zhi ge
观之鼎：天所顾佑，祸灾不至。安吉不惧。互乾为天，离为顾。坤为祸灾，坤伏故不到而安吉也。到，宋、元本作至。无，作不。依汲古。	guan zhi ding
观之震：盘纡九回，行道留难；止须子丘，乃睹所欢。艮止，故盘纡。震数九，为归，故曰九回。震为行，艮为道，艮止，故留难。艮为丘、为须。震为欢。艮为观，故曰睹。于，宋、元本作子。今依汲古。	guan zhi zhen
观之艮：暴虐失国，为下所逐；北奔阴月，王居旄头。互震为暴虐。坎为失，艮为国，故曰失国。坎为下，震为逐、为奔。坎为北、为阴胡。震为主君、为毛羽，坎为首，故曰旄头。旄头，被发也。《汉官仪》选羽林为旄头，被发先驱是也。乐彦《括地志》：夏桀死，其子荤粥北奔，逐水草而居，号曰匈奴。《林》词全用其事。胡，元本作月。依汲古。	guan zhi gen
观之渐：衘騂从龙，至于华东；与离相逢，送致于邦。骍，赤马。坎为马、为赤，故曰御骍。伏震为从、为龙，故曰御骍从龙。艮为山，坎西，故曰霍华。霍华，西方大山也。离为东，伏震为王，故曰禹。艮为邦。霍，禹，依汲古，宋、元本作于、作离。于，汲古作子。依宋、元本。	guan zhi jian
观之归妹：铜人铁距，雨露劳苦；终日卒岁，无有休息。伏艮为铜铁，震为人、为距，故曰铜人铁距。坎为雨露、为劳苦。互离为日，伏艮为终，震为岁，故终日卒岁。艮止为休息。艮伏，故不息。铁，宋、元本作。依汲古。	guan zhi gui mei
观之丰：大人失宜，盈满复亏；长冬之木，盛者灭衰。震为大人，巽为亏。震为成长、为木、为盛。巽为陨落、为衰。盖震巽相往来反复，故《林》词云尔。长成，宋、元本作长冬，依汲古。木，元本作禾。依宋本、汲古。	guan zhi feng
观之旅：梅李冬实，国多盗贼；乱扰并作，王不能制。详屯之师。此以巽为盗贼。	guan zhi lv
观之巽：泽枯无鱼，山童无株；长女嫉妬，使身空虚。兑为泽，离枯，巽为鱼。枯，故无鱼。伏艮为山，兑上缺为童。《庄子·徐无鬼》：“尧闻舜贤，举之童土之地。”注，童，无草木也。巽为株、为长女，伏坎为嫉妒。艮为身，离为空虚，。无株，汲古作难株。从宋、元本。	guan zhi xun
观之兑：天门东虚，既尽为灾；膉???黯苍，秦伯受殃。通《艮》。艮居戌亥，故曰天门。坎为冬，阳穷在上，故曰既尽。《广韵》：膉，肥也。，丑也。膉黯苍，言戌亥空亡。渺冥无有也。兑为西，故曰秦。伏震为伯，坎为殃。既尽，汲古作晋季。今依宋、元本。黯苍，依宋、元本。汲古作默苍。	guan zhi dui
观之涣：褰衣涉河，水深渍衣；赖幸舟子，济脱无他。罢，依讼之萃校。各本皆讹衣。罢音婆。	guan zhi huan
观之节：推车上山，高仰重难；终日至暮，惟见阜颠。震为车，艮手为推、为山，故曰推车上山。艮为高仰，坎为暮。伏离为日。艮为终、为阜巅。坎隐伏，故不见。不见，宋本作惟见。元本作唯见。皆非。依汲古本。	guan zhi jie
观之中孚：鼎易其耳，热不可举；大路壅塞，旅人心苦。通《小过》。震为鼎，兑为耳，艮火在下，故炀其耳，故热不可举。震为大涂，互坎，故壅塞。震为旅、为人，坎为心。《鼎·九三》云：“鼎耳革，其行塞。”兹与睽之比皆作大涂壅塞，是以行为道，与常解异。炀，从局本睽之比校改。宋、元本、汲古本皆作易。非。兑亦形坎，故《易林》往往以兑为耳。	guan zhi zhong fu
观之小过：四乱不安，东西为患；退身止足，无出邦域。乃得完全，赖其生福。震卦数四，兑毁，故曰四乱不安。震东兑西，互坎为患。艮为身，在下，故曰退身。震足艮止，故曰止足。艮为邦域，震为生、为福，艮止巽伏，故无出邦域。姜太公	guan zhi xiao guo
观之既济：班马还师，以息劳罢；役夫嘉喜，入户见妻。坎为马，重坎，故曰班马。坎为众，故曰师。坎为劳疲，艮止，故曰以息劳罢。坎为役、为夫，震为喜。艮为户，离为坎妻。《既济》《未济》用半象，《易》通例也。按：坎为马、为众，故曰班马。班者众，成列之众马。坎为夫，离为妻，艮室，由外而内，故曰入户见妻。	guan zhi ji ji
观之未济：积德不怠，遇主逢时；载喜渭阳，身受荣光。坎为积。震主艮时，故曰遇主逢时。震车为载、为喜。坎水，故曰渭。艮为身，离为光荣。多用半象。《林》意谓姜太公垂钓，遇文王于渭水，后受封也。喜，依宋、元本。汲古作善。为喜之讹。焦氏易林注卷六噬嗑之第二十一	guan zhi wei ji
噬嗑之噬嗑：麒麟凤凰，善政德祥；阴阳和调，国无灾殃。离为文，下互大离，故曰麒麟凤凰。卦水火俱备，故曰阴阳和调。艮为国，坎为灾，震乐，故无灾殃。	ke shi zhi ke shi
噬嗑之乾：北风相牵，提笑语言；伯歌叔舞，宴乐以喜。详否之损。此全用遇卦噬嗑象，不及之卦。按：《噬嗑》互坎为雨、为北，故曰北风相牵。震为言、为笑，初至四正反震，故曰提笑言语。震为伯、为歌舞，艮为叔，兑为燕，故曰伯歌叔舞，燕乐以喜。	ke shi zhi gan
噬嗑之坤：甲戊己庚，随时运行。不失常节，达性任情；各乐其类。此亦全用噬嗑象。坎纳戊，离己，震庚，震东方木，故曰甲戊己庚。艮为时，震为运行、为出生、为乐。盖《噬嗑》震春，离夏，坎冬，伏兑为秋，四时俱备，故《林》云尔。五六句，宋、元本倒置。今依汲古。按：《坤》下伏乾，阴阳相遇，故曰咸逢。《噬嗑》震为乐为舞，正反震，故曰各乐其类，达性任情。	ke shi zhi kun
噬嗑之屯：破亡之虚，神祇哀忧；进往无光，留止有庆。坎为破，坤为亡、为虚。虚、墟同。震为神，坤为地，故曰神祇。祇，地神也。坎为忧，震为进。坎隐，故无光。艮止，故有庆。神祇哀忧，汲古作神所忧衰。依宋、元本。	ke shi zhi tun
噬嗑之蒙：注斯膏泽，捍卫百毒；防以江南，虺不能螫。坎为膏泽、为注。艮守为扞卫。坤坎皆为毒，故曰百毒。艮为防，坤为江河，震为南。坎为虺、为螫。扞，汲古作祈。依宋、元本。	ke shi zhi meng
噬嗑之需：日月相望，光辉盛昌；三圣茂功，仁德大隆。坎月离日，坎西离东，故曰相望。离为光明，坎为圣，离卦数三，故曰三圣。谓文、武、周公也。乾为功、为仁德、为大、为隆。隆，汲古讹降。茂作成，依宋、元本。按：又遇卦《噬嗑》离为文，震为武、为周，互坎为圣，故曰三圣。	ke shi zhi xu
噬嗑之讼：大蛇巨鱼，战于国郊；上下隔塞，卫侯庐曹。《左传·庄公十四年》：内蛇与外蛇斗于郑南门中。互巽为蛇、为鱼，乾为大。伏坤为郊、为国，故曰国郊。伏震为战，乾上坎下。伏震为卫，坎为室、为庐，坎水，故曰庐漕。卫侯，戴公也。时狄灭卫，故暂居漕。漕，《左传》作曹。《毛诗》作漕。	ke shi zhi song
噬嗑之师：龙入天关，经历九山。登高上下，道里险难；日晏不食，绝无甘酸。此用噬嗑象。震为龙，艮为天、为关，故曰龙入天关。艮为山，震数九，故曰九山。震为登，艮为高、为上，坎为下，故曰登高上下。艮为道里，坎陷，故曰道里险难。离为日，坎为暮，故曰日晏。震为口、为食，坎忧，故不食。巽为臭，巽伏不见，故绝无甘酸。	ke shi zhi shi
噬嗑之比：沙漠北塞，绝无水泉；君子征凶，役夫苦艰。互艮为小石、为沙、为塞，坎北，故曰北塞。坎为水泉，艮火在下，故无水泉。艮为君子，震为征，震覆，故征凶。坤为役，震为夫，震覆，故力殚。绝无，汲古作纯无。依宋、元本。力殚，宋、元本作苦艰。依汲古。	ke shi zhi bi
噬嗑之小畜：关折门启，衿带解堕；福与善坐，忧不为祸。伏坎为关。关，门牡也。兑为折，乾为门，巽为带、为解堕。乾为福、为善，故曰福与善生。坤为忧、为祸，坤伏，故不祸。生，宋、元本作坐。从汲古。折，汲古作柝。从宋、元本。	ke shi zhi xiao xu
噬嗑之履：狼虎所嘷，患害必遭；不利有为，宜以遁逃。乾为虎狼，兑为嗥。伏坎为患害，巽为利，兑折，故不利。巽为伏，故曰遁逃。言遭遇危险，不利于进，利退也。	ke shi zhi lv
噬嗑之泰：金精耀怒，带剑过午。两虎相距，弓弩满野；虽忧无苦。乾为金，震为耀怒。金精，虎也。《河图·帝览嬉》：月者，金之精。虎，西方宿，故亦为金精。《噬嗑》离为午，艮为剑、为虎，正反艮，故曰两虎相距。艮为野，坎为忧、为弓弩。苦，汲古作咎。依宋、元本。按：《噬嗑》上离为日中，故曰过午。离位午也。	ke shi zhi tai
噬嗑之否：朽根枯树，叶落花去；卒逢火焱，相随偃仆。巽为树、为陨落，故曰朽根枯树，华叶落去。艮为火焱，巽陨为偃仆。华叶落去，依汲古本。宋、元本作叶落花去。艮为火证。	ke shi zhi pi
噬嗑之同人：入和出明，动作有光；转运休息，常乐永康。通《师》。坎为暗，震为出，巽为入，离为明、为光。坎隐伏，故转运休息。震为乐。入暗出明，宋、元本作入和出明。汲古本作入和出暗。永，汲古作允。依宋、元本。	ke shi zhi tong ren
噬嗑之大有：国多忌讳，大人恒畏；结口无患，可以长存。通《比》。坤为国，坎为忌。乾为大人，乾惕，故曰大人恒畏。坎为患，兑为口，坤闭，故曰结口。言当忌讳之时，宜括囊自守，免于患害也。按：结口者，谨言慎行，所谓“君不密则失臣，臣不密则失身”。	ke shi zhi da you
噬嗑之谦：天地淳厚，六合光明；阴阳顺序，以成厥功。艮为天、为光明。坤地为厚，坎为合，数六，故曰六合。坤为顺，《九三》阳遇阴通行无阻，故曰顺序。震为功，艮为成。厚、阴阳顺序，依宋、元本。汲古作亨、作阴序阳顺。	ke shi zhi qian
噬嗑之豫：裸裎逐狐，为人观笑。牝鸡雄晨，主作乱妖。详大有之咸。雄晨，依宋、元本，汲古作鸣晨。	ke shi zhi yu
噬嗑之随：阴升阳伏，桀失其室；相喂不食。上下卦皆阴在上，阳居下，故曰阴升阳伏。艮为室，兑刚鲁，故曰桀。下卦艮覆，故曰桀失其室。震为食，初至四正反震，故曰相馁。艮止，故不食。首句从宋、元本。汲古作阴失阳复，非。	ke shi zhi sui
噬嗑之蛊：蜎飞蠢动，各有配偶；小大相保，咸得其所。详临之豫。	ke shi zhi gu
噬嗑之临：鬼守我庐，欲呼伯去；曾孙寿考，司命不许。与生相保。坤为鬼、为我，伏艮为守、为庐。震为呼、为伯，震往，故曰欲呼伯去。伏艮为曾孙、为寿。伏巽为命，震为生，故不许也。言鬼虽呼伯去，无如命本寿考，司命不许其去也。	ke shi zhi lin
噬嗑之观：祸走患伏，喜为我福；凶恶消亡，灾害不作。伏《大壮》。坤为祸患，震为走，言阳长阴消也。震为喜，乾为福。坤为凶恶、为菑害，阴消，故曰不作。按：《观》卦阴消阳，故《易》曰“八月有凶”。又，伏《大壮》阳进阴退，故曰祸走、曰喜福、曰恶消。	ke shi zhi guan
噬嗑之贲：智不别扬，张狂妄行；蹈渊仆颠，伤杀伯身。坎水为智，震为张狂、为行、为蹈。坎为渊，震在上，故曰蹈渊。伏巽，故仆颠。震为伯，艮为身，伏兑为毁折，故伤杀伯身。狂、蹈，汲古作证、作陷。依宋、元本。	ke shi zhi ben
噬嗑之剥：凶忧灾殃，日益章明；祸不可休，三郤夷伤。坤为凶灾，艮为明、为日。坤为祸、为死，故曰夷伤、曰不可救。郤者，退也。坤消，故退。正互三坤，故曰三郤。《左传·成公十七年》：晋厉公杀郤至、郤錡、郤犨。明章，依汲古，宋、元本作章明。按明与殃亦韵。救，宋、元本作休，依汲古。郤，汲古讹都，依宋、元本。	ke shi zhi bo
噬嗑之复：长尾蜲蛇，画地为河；深不可涉，阻绝以无。惆然愤息。详师之咸。蜲，同。《管子·水地篇》：“蟡，一头而两身，其形若蛇，其长八尺。”然则蜲、蛇，二虫名也，故曰长尾。师之咸作委蛇。《咸》互巽、巽为虫，亦宜作蜲，故依此校改。第四句依汲古。宋、元本作阻绝以无。，汲古作愤。依宋、元本。	ke shi zhi fu
噬嗑之无妄：爱我婴女，牵引不与；冀幸高贵，反得贱下。通《升》。坤为我，兑为婴女。艮手为牵引。巽为高，乾为贵，坤为贱。无妄皆事出意外，非所期望之事，故《林》辞如此。爱，汲古讹受。反得贱下，汲古作反曰下贱。均依宋、元本。	ke shi zhi wu wang
噬嗑之大畜：凫游江海，甘乐其饵；既不近人，虽惊不骇。艮为凫，兑为江湖，凫在兑水上，故曰凫游江湖。震为饵、为甘乐、为人。艮凫在上，故不近人。震为惊。	ke shi zhi da xu
噬嗑之颐：明灭光息，不能复食；精魄既丧，以夜为室。艮为光明，坤黑，故息灭。震为食，坤死，故不食，故曰丧。震为精，坤为魄、为夜，艮为室。	ke shi zhi yi
噬嗑之大过：奇适无偶，习靖独处；所愿不从，心思劳苦。奇，只也。《礼》：投壶一算为奇。适，往也，奇适无偶，言独往也。巽为寡，正覆巽相背，又阳陷阴中，故所愿不从。伏坤为心、为思，坤万物致役，故为劳苦。偶，依宋本、汲古。元本作耦。静，宋、元本作靖。依汲古。	ke shi zhi da guo
噬嗑之坎：葛藟蒙棘，华不得实；谗佞乱政，使忠壅塞。详师之中孚，说《诗》异毛。	ke shi zhi kan
噬嗑之离：鹊笑鸠舞，来遗我酒；大喜在后，授吾龟纽。龙喜张口，起拜福祉。离为鸠，伏震为鹊、为笑舞，故鹊笑鸠舞。伏坎为酒，震为喜、为后，故曰大喜在后。艮为遗、为授、为龟。震为龙、为口。龟纽、龙口，皆印饰。《后汉舆服志》：“诸王金印龟纽。”注引《汉旧仪》：“传国玺，槃五龙。”龟纽、龙口，言得印绶也。震为福祉，艮手为拜。全用伏象。超，依汲古本，宋、元本作起。	ke shi zhi li
噬嗑之咸：摇尾逐灾，云沉孽除；洿泥生粱，下为田主。艮为尾，伏坤为灾，震为摇、为逐，坤为云、为孽、为水、为洿泥。震为粱、为主。坤为田、为下。多用伏象。第二句，汲古作云孽辟除。依宋、元本。	ke shi zhi xian
噬嗑之恒：白鹤???珠，夜食为明；膏润优渥，国岁年丰。震为鹤、为珠，兑口为衔、为食。兑昧为夜，乾为光明，兑水，故曰膏润优渥。乾为年岁。按《搜神记》：有鹤为弋人射伤，哙参为疗养之，创愈放之。后鹤夜衔珠，雌雄各一，到门外为报。	ke shi zhi heng
噬嗑之遁：内执柔德，止讼以默；宗邑赖德，祸灾不作。阴柔在下，故曰内执柔德。乾为言，兑为言，而兑反与乾言相背，故曰讼。下卦艮止，故嘿尔不讼。艮为邑，乾为宗、为德。坤为灾祸，坤伏，故不灾。默，元本作嘿。依宋本、汲古。按：艮为止，止于戌亥子丑北方安贞之地，故曰柔德。言冬藏勿用。	ke shi zhi dun
噬嗑之大壮：犬吠惊骇，公拔戈起；玄冥厌火，消散瓦解。伏艮为犬，震为吠、为惊、为公、为起。艮为戈、为拔，故曰公拔戈起。玄冥，水神。《月令》：“孟冬之月，其神玄冥。”水克火，故曰厌火。伏坤为水，艮为火，火在水上，当然消散。震为瓦、为解。玄冥，北方水神，伏坤位北，而地黑，故曰玄冥。	ke shi zhi da zhaung
噬嗑之晋：公悦妪喜，孙子俱在；荣誉日登，福禄来处。象多未详，或用遇卦象。按：通《需》棨。伏乾为公，坤为妪，阴阳相遇，故而喜悦。遇卦《噬嗑》棿震为子，艮为孙，故曰子孙俱在。离为日，震为登，为福禄，居内卦，故曰荣誉日登，福禄来处。	ke shi zhi jin
噬嗑之明夷：鸟鸣捕鷇，长欲飞去；循枝上下，适与风遇。颠陨树根，命不可救。离为鸟，震为鸣、为子、为食，故曰哺。鱱，小鸟也。震为长、为飞、为枝、为上，坤为下。伏巽为风、为颠陨、为树、为命。坤死，故不可救。哺，汲古讹捕。依宋、元本。	ke shi zhi ming yi
噬嗑之家人：析薪炽酒，使媒求妇；和合齐宋，姜子悦喜。巽木为薪，坎为破，故析薪。坎为酒，火在下，故曰炽酒。坎为通，故曰媒。巽为妇、为齐。《说文》：“以木架屋曰宋。”故艮为宋。遇卦《噬嗑》互艮姜，齐姓。子，宋姓。伏震为喜。《诗·齐风》：“析薪如之何？匪斧不克。娶妻如之何？匪媒不得。”毛谓“文姜归鲁，齐襄思之”。兹曰齐宋，是齐诗不指文姜。	ke shi zhi jia ren
噬嗑之睽：邻不可顾，而求玉女；身多疾癞，谁当媚者。详师之小过。我，依汲古。宋、元本作可。非。而望玉女，汲古作而望至女。依宋、元。	ke shi zhi kui
噬嗑之蹇：远视无明，不知青黄；黈纩塞耳，使君暗聋。此用噬嗑象。艮为观、为光，坎隐，故无光。离为黄，震为青、为黄。《汉书·东方朔传》：纩垂耳，所以塞聪。”注：以黄绵为圈，悬于冕之两旁，示耳不外听。坎为耳、为塞，故耳塞。伏巽为绵，纩黄色，亦震象。震为君，耳塞，故暗聋。	ke shi zhi jian
噬嗑之解：克身己整，逢禹巡狩；赐我玄圭，蒙受福祉。艮为身，艮覆，故曰克身。震为王、为禹、为巡狩、为玉、为玄黄，故曰玄圭，又为福祉。整己，依汲古，宋、元本作已整。祐，依汲古。宋、元本作祉。上声，与狩不协。	ke shi zhi jie
噬嗑之损：远望千里，不见黑子；离娄之明，无益于光。坤为千里，艮为望，震为子，坤黑，故曰黑子。坤闭，故不见。离为光明，互大离，故曰离娄。离娄，古明目人。见《孟子》。	ke shi zhi sun
噬嗑之益：斧斤所砟，疮痏不息；针石不施，下即空室。伏兑为斧，艮手为斫、为节、为疮痏、为石、为室。坤死，故曰下即空室。	ke shi zhi yi
噬嗑之夬：齐侯少子，才略美好；求我长女，贱薄不与。反得丑陋，后乃大悔。详比之渐。南国，依校改。各本作齐侯，非。此以乾为南之证。	ke shi zhi kuai
噬嗑之姤：失俪后旅，天门地户；不知所在，安止无咎。巽与震为俪偶、为伴旅。巽寡，故失俪后旅。《内经》：乾居西北为天门，巽居东南为地户。巽进退，故不知所在。惧阴消阳，故安止无咎。	ke shi zhi gou
噬嗑之萃：乌孙氏女，深目黑丑；嗜欲不同，过时无偶。艮为孙、为黔，故曰乌孙。兑为女，伏大离，故曰深目。坤为黑、为丑。艮为时，巽寡，故无偶。	ke shi zhi cui
噬嗑之升：叔驾纯骝，南至东莱；求索驹马，道悦中止。震为伯、为驾、为马。纯，黑也。坤为黑，故曰纯骝。震为南，又为东、为草莽，故曰东莱。山名。坤为车、为马。伏艮为求、为道、为止。伯，宋、元本作叔。阙，作悦。依汲古。莱，汲古作华。依宋、元本。车，宋、元本作驹。依汲古。	ke shi zhi sheng
噬嗑之困：二女宝珠，误郑大夫；君父无礼，自为作笑。丁云，《初学记》引《韩诗》：郑交甫过汉皋，遇二女佩两珠，交甫索其珠，二女与之，去十步亡矣。故曰误。兑为女，卦数二，故曰二女。伏震为珠、为夫。坎为郑，震为父、为笑。言交甫无礼于二女，致招笑侮，由自取也。交，宋、元、汲古皆作君。依王先谦校。	ke shi zhi kun
噬嗑之井：阳城太室，神明所息；仁智之居，独无兵革。详需之蒙。伏震为仁，坎为智。仁智之居，依宋、元本。汲古作仁者之君。非。按：《左传》云阳城、太室、五岳、三涂，皆神明所息。息者，安居之所。邵子以坤复之间为“天根”，所谓死生同域，吉凶同门，唯此“独无兵革”。	ke shi zhi jing
噬嗑之革：大蛇为殃，使道不通；岁露尠少，年谷败伤。巽为蛇，乾大，故曰大蛇。伏震为道路，坤闭，故不通。《史记》：高祖“夜径泽中，有大蛇当径”是也。乾为岁，巽陨落，故岁收鲜少，故年谷伤。巽为谷也。岁收，依汲古，宋、元本作岁露。鲜，依宋、元本。旧注云，音鲜。汲古作甚，非。	ke shi zhi ge
噬嗑之鼎：三足孤乌，灵明为御；司过罚恶，自残其家。毁败为忧。详坎之涣。此以离为乌，伏震为足。	ke shi zhi ding
噬嗑之震：车虽驾，两靷绝；马欲步，双轮脱。行不至，道遇害。震为车、为驾。伏巽为靷，巽陨，故绝。震为马、为步。互坎为轮，伏兑卦数二，故曰两靷、曰双轮。震为行、为道，坎为害。无论明刊、清刊，各本皆删去虽字、不字，作为四字句。而汲古本下注一本作云云，仍按原文改窜成四字句，尤为妄谬”兹依宋、元本。	ke shi zhi zhen
噬嗑之艮：郁怏不明，为阴所伤；众雾集聚，共夺日光。艮为明，坎黑，三上皆乘重阴，故曰郁不明。，日食色也。坎为众、为云雾、为积。离日伏，故夺日光。，依汲古，宋、元本作怏。集聚，依宋、元，汲古作丽集。，音决。	ke shi zhi gen
噬嗑之渐：鸋鴂鸱鴞，治成御灾；周公勤劳，绥德安家。艮为鸟，故曰1。，《豳风》周公贻成王诗也。坎为灾，伏震为周、为公。坎为劳，艮为家。按《毛传》：，也，以喻管蔡。此作，、同。枭，长大食母，故曰治成遇灾。言其母养成而遇害也。此与《韩诗》说合。《韩诗》，所以爱其子者，适以病之。正以喻成王也。疑较《毛传》训切。，依宋本。汲古作。非。治成，元本、汲古皆作治城。依宋本。遇灾，宋、元本、汲古皆作御灾。依局本。	ke shi zhi jian
噬嗑之归妹：名成德就，项领不试；景公耄老，尼父逝去。详履之剥。	ke shi zhi gui mei
噬嗑之丰：一夫两心，岐刺不深；所为无功，求事不成。详豫之临。歧，宋、元本作岐，依汲古。歧，尖也。《后汉·张堪传》：“麦秀两歧。”是其证。又《陇上记》：“狄梁公墓，棘直而不歧。”言不尖也。	ke shi zhi feng
噬嗑之旅：羿张乌号，彀射天狼；赵国雄勇，败于荥阳。羿，古之善射者。《论语》曰“羿善射”是也。乌号，弓名。天狼，星名。《淮南子》：尧时十日并出，命羿射之，落其九。此云射天狼，与《淮南子》异。《史记·陈涉世家》：以房君蔡赐为柱国，后战死而不著其处。柱，各本皆作赵。惟翟氏校略作柱。恐赵国是人名。今姑依翟本。兑刚鲁，故曰羿。离为乌，兑为号。艮为天、为狼、为星、为柱、为国。兑为雄勇、为毁折，故败。荥，水名。伏坎为水。柱，宋、元、汲古作赵。依翟本。荥，元本讹荣。依宋、汲古本。	ke shi zhi lv
噬嗑之巽：东家杀牛，污臭腥臊；神背西顾，命绝衰周。互离为东、为牛，伏艮为家，兑毁折，故曰杀。巽为臭，故曰腥臊。伏震为神，艮为背，互兑为西，离为顾，巽为命、为衰绝，伏震为周。神背西顾者，言神背东邻纣，西顾于周。命衰绝周者，言殷命衰歇，而绝于周也。义本《既济·九五》爻词。盖汉儒说多如此，然实非也。秽，汲古作臭。背作皆。依宋、元。衰绝，宋、元本作绝衰。依汲古。	ke shi zhi xun
噬嗑之兑：火起吾后，喜炙我鹿；苍龙???水，泉噀柱屋。虽忧无咎。通《艮》。艮为火，震为起、为后，故曰火起吾后。震为喜、为口、为苍龙、为衔。坎为水泉。艮为屋、为柱，坎为忧，言火虽近以龙衔水噀洒屋柱而无咎也。吾后，汲古作我后。忧作难，均依宋、元本。我庑，宋、元本讹我鹿。汲古作吾庐。依既济之恒校。屋柱，宋、元作柱屋。期与鹿韵。尤非。依汲古。	ke shi zhi dui
噬嗑之涣：桃雀窃脂，巢于小枝；摇动不安，为风所吹。寒心栗栗，常忧不殆。详谦之遁。栗栗，汲古作飘摇。依宋、元本。殆危，宋、元本作不殆，依汲古。桃雀即桃虫。《毛诗》注，鹪也。	ke shi zhi huan
噬嗑之节：徙足去域，飞入东国；有所畏避，深藏隐匿。震为足、为去、为飞、为东，艮为域、为国。坎为畏避、为藏匿。徙，汲古作徒。依宋、元本。远，宋、元作隐。依汲古。	ke shi zhi jie
噬嗑之中孚：琼英朱草，仁政得道；凫鷖在渚，福禄来下。《齐诗》：“尚之以琼英乎而。”《笺》：“琼英，犹琼华也。”元本注“朱草，百草之精。王者德盛则生。互震为英、为草、为玉。艮纳丙，色赤，故曰朱草。艮为道，震为仁、为福禄。艮为鸟、为凫鹥。三四句《小雅》诗语。琼，依宋、元本，汲古作璚。	ke shi zhi zhong fu
噬嗑之小过：陈蔡之危，从者饥罢；明德上通，忧不为凶。震为陈、为蔡、为从。互大坎为厄、为劳，故曰饥罢。艮为明，震为通，坎为忧凶，震出，故不忧凶。罢，音婆，依宋、元本。汲古作瘦。厄，依汲古，宋、元本作危，亦非。《论语》：子厄于陈蔡，从者病，莫能兴。	ke shi zhi xiao guo
噬嗑之既济：春桃生花，季女宜家；受福多年，男为封君。详师之坤。	ke shi zhi ji ji
噬嗑之未济：径邪贼田，政恶伤民；夫妇呪诅，太上覆颠。艮为径、为田，坎为邪、为贼。径邪则侵田，故曰贼田。坎为伤、为众、为民、为恶。政恶虐民，故曰伤民。坎夫离妇，离两兑口相对，故曰咒诅。艮为山，巽下断，故覆颠。多取半象。泰山，依汲古。宋、元本作太山。似非。贲之第二十二	ke shi zhi wei ji
贲之贲：政不暴虐，凤凰来舍；四时顺节，民安其居。震仁坎和，故曰不暴。离为凤凰，艮为舍，震春，离夏，坎冬，伏兑为秋，故曰四时顺节。艮为节，坎为民，艮为安、为居。首句，依汲古，宋、元作政不暴虐。	ben zhi ben
贲之乾：八口九头，长舌破家；帝辛沉湎，商灭其墟。此用贲卦象。震为口，艮数八，故曰八口。乾为首，数九，故曰九头。帝辛，纣也。震为帝，伏兑为秋。《月令》：“秋，其味辛，其音商。”故曰帝辛。互坎，故曰沉湎。艮为虚，坎伏，故曰灭。长舌，指《贲》互震。兑为舌，震形长于兑，故曰长舌。谓妲己也。艮为家，坎为破，故曰破家。按：商纣王帝辛，震为帝，伏兑为秋，秋味辛，史称帝辛为“商纣”。兑为媚、为舌，震为长，故曰长舌。	ben zhi gan
贲之坤：鬼守我门，呼伯入山；去其室家，舍其兆墓。此亦用贲象。坎为鬼，艮为门，震为伯、为呼。艮为山、为墓、为舍。坎为室。舍，依宋、元本。汲古作舍。坤为兆。《孝经》：卜其宅兆而安厝之。注：茔墓界域曰兆。舍，居也。	ben zhi kun
贲之屯：日出阜东，山蔽其明；章甫荐屦，箕子???狂。艮为山阜，震为东，离伏，故明蔽。艮为冠、为章甫，震为屦、为草。荐，草也。震为箕、为子、为狂。上朝服，下草屦不类，故曰狂。屦，依宋、元本。汲古作履。	ben zhi tun
贲之蒙：戴盆望天，不见星辰；顾小失大，福逃墙外。震为盆，艮为戴、为天、为望、为星辰。坎隐，故不见。艮为小，震为大，坎失，故曰失大。震为福，艮为墙。	ben zhi meng
贲之需：两轮并转，南上大阪；四马共辕，无有重难。与语笑言。坎为轮，兑卦数二，故曰两轮。离为南，乾为山、为阪、为马。兑数四，故曰四马。兑为笑言，辕象似指坎。坎为栋，故为辕。古牛车两辕，马车一辕。辕，左右各两马，辕居正中，正坎象也。并转，汲古作日转。依宋、元本。	ben zhi xu
贲之讼：羊惊狼虎，悚耳群聚；行旅稽难，留连愁苦。此用贲象。震为羊，艮为狼虎，震为惊，故曰羊惊狼虎。坎为耳、为众，故曰群聚，震为行旅，艮止，故曰稽难。坎陷，故曰流连、曰愁苦。全用遇卦象。	ben zhi song
贲之师：楩生荆山，命制输班。袍衣剥脱，夏热冬寒。立饿枯槁，众人莫怜。详大有之未济。，汲古作梗。非。	ben zhi shi
贲之比：鸟飞无翼，兔走折足。不常其德，自为羞辱。艮为鸟。震为兔、为翼、为足。震覆，故无翼，故折足。又震为德，震覆，故曰不常其德。坤为羞辱。	ben zhi bi
贲之小畜：条风制气，万物生出。明庶长养，花叶茂荣。巽为风、为气，巽木，故曰条风。乾为生，伏坤为万物。兑为花。《史记·律书》：“条风居东北，主生万物。”故曰长养。出生，依汲古。宋、元本作生出。茂荣，宋、元本、汲古皆作壮茂。依局本。	ben zhi xiao xu
贲之履：坤厚地德，庶物蕃息；平康正直，以绥大福。通《谦》。坤为厚、为庶物。震为蕃息。坎为平正。乾为直、为大福。庶，汲古作万。依宋、元本。	tai zhi jie
贲之泰：昴毕附耳，将军求怒。径路隔塞，燕雀惊骇。伏艮为星，故曰昴毕附耳，皆星名也。震为武人，故为将军、为怒、为径路。坤闭，故曰隔塞。兑燕雀，震为惊骇。翟云升云，《天官书》：昴主旄头，毕主边兵。其大星旁有小星，曰附耳。附耳动摇，主有谗乱臣在侧。乘，依汲古。宋、元本作求怒。非。	ben zhi tai
贲之否：东风启户，黔啄翻舞；各乐其类，咸得生处。巽风艮户，艮为黔啄、为翻舞。六爻皆有应与，故曰各乐其类。啄，无论何本皆同。是焦读黔喙为黔啄，专主鸟象。	ben zhi pi
贲之同人：两足四翼，飞入家国；宁我伯姊，与母相得。通《师》。震为足，坤数二，故曰两足。震为翼，卦数四，故曰四翼。坤为我、为国。震为伯，巽为姊，故曰伯姊。坤为母。	ben zhi tong ren
贲之大有：岁暮花落，阳入阴室；万物伏匿，藏不可得。通《比》。坤为岁、为暮。兑为花，兑毁，故落。坎为室，《九五》居群阴之中，故曰阳入阴室。坤为万物，坎为伏，故曰匿、曰藏。藏，依宋、元本。汲古作岁。	ben zhi da you
贲之谦：释然远咎，避患害早；田获三狐，以贝为宝。坤为咎，在外，故曰远。坤为患害，在外，故曰避。艮山，故曰高阜。震为田，艮为狐。震数三，故曰三狐。艮为贝，震为宝。高阜，依汲古。宋、元本作害早，系形讹。汲古宝下多“君子所在，安宁不殆”二句。宋、元本无。	ben zhi qian
贲之豫：鹊延却缩，不见头目；日以困急，不能自复。艮止，故迁延却缩。乾为头，离为目，乾离皆伏，故不见。坎为困急，地雷《复》，今雷在上，故不能复。迁，宋、元本作鹊。依汲古。不能自复，汲古无。依宋、元本添。目、复为韵，故知汲古非。	ben zhi yu
贲之随：秋隼冬翔，数被严霜；鸡犬夜鸣，家扰不宁。兑秋，艮隼。互大坎，故曰冬、曰霜。巽为鸡，艮为犬，震为呜，兑为夜，故曰鸡犬夜鸣。艮为家，震为惊扰。鸡，依宋、元本，汲古作雄。非。	ben zhi sui
贲之蛊：班马还师，以息劳罢。役夫嘉喜，入户见妻。此用贲象。震为马、为反，故曰班马、曰还师。坎为劳，艮止，故曰以息劳疲。震为夫、为喜。艮为户，巽为入。震巽为夫归，故入户见妻。户，依宋、元本。汲古作室。亦可从。	ben zhi gu
贲之临：老杨日衰，条多枯枝。爵级不进，逐下摧隤。震为杨，坤敝，故曰老杨。伏巽，故曰枯。震为爵。《左传》：“不行之谓临。”故曰不进。坤丧兑毁，故曰摧。震为逐，坤为下。逐下者，言渐流而下也。逐下，依宋、元本。汲古作遂至。	ben zhi lin
贲之观：顺风吹火，牵骑骥尾。易为功力，因惧受福。按：原本缺贲之观占辞，今校依汲古本补上。坤为顺，巽为风，艮为火，伏兑为口吹，故曰顺风吹火。艮为牵、为骑、为尾，伏震为骥，故曰牵骑骥尾。《观》通《大壮》，震为功力、为惧、为福。	ben zhi guan
贲之噬嗑：六人俱行，各遗其囊。黄鹤失珠，无以为明。详临之师。鹄，宋、元本作鹤。	ben zhi ke shi
贲之剥：依叔墙隅，志下劳苦。楚相辰食，韩子低头。详同人之震。第二三句，依汲古。宋、元本作“志下劳苦，楚相辰食”。非。此用韩信寄食亭长事。劳与头，古协。	ben zhi bo
贲之复：三牛生狗，以戌为母。荆夷上侵，姬伯出走。详坤之震。	ben zhi fu
贲之无妄：鹤盗我珠，逃于东都。鹄怒追求，郭氏之墟。不见踪迹，反为患灾。详豫之明夷。怒，依宋、元本。汲古作起。元本此《林》及《大畜》皆列《恒》下。非。此以巽为盗。	ben zhi wu wang
贲之大畜：升舆中退，举事不遂。哺麋毁齿，失其道理。震为车、为升。上艮为反震，故曰中退、曰举事不遂。兑口为餔、为齿，震为糜。糜，至烂之食，乃餔之而齿毁，故曰失道。艮为道，兑毁。升舆，从局本。宋、元本、汲古本皆作外与。餔，宋、元本作哺。义同。糜，从汲古。宋、元本作麋。	ben zhi da xu
贲之颐：鸿鹄高飞，鸣求其雌。雌来在户，雄哺嘻嘻。甚独劳苦，炰鳖脍鲤。艮为鸿鹄、为高飞。震为鸣，艮为求。坤为雌、为户。震为雄、为哺、为嘻嘻。坤役万物，故曰劳苦。艮为鳖，坤为鲤。炰，元本作缹。从宋本、汲古。	ben zhi yi
贲之大过：褰衣涉河，水深渍衣。幸赖舟子，济脱无他。详剥之贲。罢音婆，同疲。渍罢，宋本、汲古作渍衣。依元本。	ben zhi da guo
贲之坎：虎啮龙指，太山之崖。天命不佑，不见其雌。互艮为虎，震为龙、为啮。艮为指，故曰虎啮龙指。艮为山崖、为天，巽为命，巽伏，故曰天命不佑，故曰不见其雌。	ben zhi kan
贲之离：明不处暗，智不履危。终日卒岁，乐以笑歌。离为明智，伏坎为暗、为危。离为日，伏震为岁，艮为卒。震为笑乐。日，依宋、元本，汲古作年。	ben zhi li
贲之咸：三足俱行，倾危善僵。六指不使，慁累弟兄。树柱阂车，失其正当。通《损》。震为足、为行，数三，故曰三足。兑为倾危，艮止为僵、为指。乾后天数六，故曰六指。足、指，原恃以行动。乃三足，行宜速而善僵；六指，宜便利而为累，皆以有余而不利。坤为车，艮木在上而止，故曰树柱阂车。坤为失、为慁累，《左传·昭公六年》：“生不慁宾。”注：慁，犹患也。坤为忧患，亦失传象。车，依宋、元本。汲古讹居。	ben zhi xian
贲之恒：舍车而徒，亡其驳牛。虽丧白头，酒以疗忧。震为徒行、为驳。坤为车、为牛。坤伏，故曰舍车、曰亡牛。乾为头，巽白，故曰白头。互大坎为酒、为忧。	ben zhi heng
贲之遁：析薪炽酒，使媒求妇。和合齐宋，姜子悦喜。详噬嗑之家人。	ben zhi dun
贲之大壮：夜视无明，不利贾商。子反笑欢，与市为仇。通《观》。坤为夜，艮为视。坤黑，故无明。震为商贾，兑折，故不利。震为子、为归，故曰子反。震为笑欢，伏巽为市。不利，汲古作不离，依宋、元本。贾商，元本、汲古作商贾。从宋本，与明韵。	ben zhi da zhaung
贲之晋：徒行离车，不冒泥涂。利以休居。震为车、为行。震覆，故曰徒行、曰离车。震为冒。上坎，故曰泥涂。艮止，故休。冒厌，宋、元本作不冒。依汲古。厌，当也。《史纪·高祖纪》因“东游以厌之”是也。	ben zhi jin
贲之明夷：作室山根，人以为安。一昔崩颠，破我壶飱。坎为室，艮为山，艮覆，故曰崩。震为人，坎为夕，数一，故曰一夕。坎为破、震为壶。夕，依汲古。元本作昔。此亦或作贲象。	ben zhi ming yi
贲之家人：山东山西，各自言安。虽相登望，意未同堂。此似用贲象。艮山、震东、坎西。三至上正反震艮，故曰相登望。震为登，艮为望、为堂。正反艮相背，故未同堂。首句依汲古，宋、元本作山东、山西。	ben zhi jia ren
贲之睽：君子在朝，凶言去消。惊骇逐狼，不见英雄。此亦用遇卦贲象。雄英，依汲古，宋、元本作英雄。艮为君子、为朝。震为言，坎险，故曰凶言。《左传》：“艮为坏言。”故曰凶言去消。震为惊骇。艮为狼，震为行，故曰逐狼。	ben zhi kui
贲之蹇：??????坟坟，火烧山根。不润我邻，独不蒙恩。，车声。填填厚重貌。《庄子·马蹄篇》“至德之世，其行填填”是也。此亦用遇卦贲象。火在山下，故曰火烧山根。震为邻，火在坎下，水涸，故不润我邻。，依宋、元本，汲古讹。填，宋、元本作坟。存左半。汲古作慎，存右半。依两本证之，确是填字。按：艮火离火，中互坎为水，杯水车薪，故曰不润。	ben zhi jian
贲之解：南山之蹊，真人所在。德配唐虞，天命为子。保佑歆享，身受大庆。详否之豫。在汲古作游，依宋、元本。	ben zhi jie
贲之损：龙虵所聚，大水来处。泱泱濡濡，濙濙礚礚。使我无赖。详泰之丰。霈，宋、元本作濡，依汲古。第四句汲古作淡淡磕磕，依宋、元本。	ben zhi sun
贲之益：旃裘苫盖，慕德献服。边鄙不耸，以安王国。坤为裘、为服、为边鄙、为国。震为毛羽、为旃、为草、为苫，艮为盖、为献。不耸者，言夷狄来服，而边鄙不震耸也。苫盖，汲古作若阖。耸作悚。均依宋、元本。	ben zhi yi
贲之夬：光体春成，陈仓鸡鸣。阳明失道，不能自守。消亡为咎。详大有之井。光祀，依大有之井校。宋、元、汲古本皆作光体。	ben zhi kuai
贲之姤：下泉苞稂，十年无王。荀伯遇时，忧念周京。详蛊之归妹。荀，依汲古。元本作郇。	ben zhi gou
贲之萃：仁德不暴，五精就舍。四牧允厘，民安其居。序，宋、元作牧。依汲古。	ben zhi cui
贲之升：随和重宝，众多贪有。相如睨柱，赵王危殆。震为珠玉，故曰隋和重宝。隋珠，和璧也。坤为众、为多，震为柱、为王，坤为危殆。所，宋、元本作多，依汲古。《史记·蔺相如传》：相如以璧至秦，察秦人无意与城，乃持璧睨柱而言曰：臣头将与璧俱碎。	ben zhi sheng
贲之困：凤生五雏，长于南郭。君子康宁，悦乐身荣。互离为凤，巽卦数五，故曰五雏。兑为雏，伏震为长、为南。艮为郭、为君子、为身。震为康乐。	ben zhi kun
贲之井：二人为侣，俱归北海。入门上堂，拜谒王母。劳赐我酒，女功悦喜。通《噬嗑》。震为人，正覆艮，故曰二人。坎为北、为海，震为归，故俱归北海。艮为门、为堂，巽入。震为王，巽为母，艮为拜，故曰拜谒王母。坎为酒，兑为女、为悦喜。旅，宋、元本作侣，依汲古。悦喜，汲古作不喜，非。依宋、元本。	ben zhi jing
贲之革：逐忧去殃，洿泥生粱，下田为王。通《蒙》。震为逐，坤为忧、为殃。坤坎皆为水，故曰洿泥。震为生、为粱。坤为下、为田，震为王。去，汲古作除。兹依宋、元本。	ben zhi ge
贲之鼎：东门之坛，茹藘在坂。礼义不行，与我心反。通《屯》。震东，互艮为门、为坛。震为茹藘。《毛传》：“茹藘，茅也。”艮为阪，坤为礼义，坤闭，故不行。坤为我、为心。《鼎》巽为心，初至五正反巽，故曰心反。黄丕烈云，《正义》云：遍检诸本皆作坛，今定本作墠。《释文》云，坛音善，依字当作墠云云。今《易林》正作坛，可见作《易林》时仍是坛字，与孔疏合。今作墠，似是实非。是《易林》可证经误字。坛，汲古作墠。依宋、元本。按此诗毛以为刺淫奔，焦以为贤人居郑东门，君若臣不以礼致之，室近人远也。义较毛长。	ben zhi ding
贲之震：凫遇稻庐，甘乐趋鰌。虽驱不去。艮为凫，震为芦稻、为，《广韵》《集韵》皆音矿。《玉篇》：大麦也。伏巽为鱼、为鳅。震归，故不去。芦，宋、元本作庐，今依汲古。	ben zhi zhen
贲之艮：清人高子，久屯外野。逍遥不归，思我君母。公子奉请，王孙嘉许。详师之睽。依师之睽校作慈母。各本皆作君母。又各本多“公子奉请，王孙嘉许”二句，与上文语意不合，亦依师之睽校删。	ben zhi gen
贲之渐：谗人所言，语不成全。虎狼之患，不为我残。伏震为言，伏兑亦为言，故曰谗佞。坎破，故语不成全。艮为虎狼，坎为患、为残，巽顺，故不残。佞，汲古作人，依宋、元本。按：伏震、伏兑皆为言、为口舌，言在暗处，故曰谗佞。形象之至。	ben zhi jian
贲之归妹：张罗捕鸠，鸟丽其灾。雌雄俱得，为罔所贼。互离为罗网、为鸠。震为兔，坎为灾丽。《左传·宣公十二年》：“射麋丽龟。”注：“丽，著也。”言张罗本以捕鸠，不意兔当其灾，而被捕也。卦震兔居离网中，而兑为毁折，故有此象。坎雄，离雌，坎为贼。兔，各本皆作鸟。依归妹之节校改。	ben zhi gui mei
贲之丰：安仁尚德，东邻慕义，来安吾国。震为仁德，离为东邻。伏艮为国、为安。	ben zhi feng
贲之旅：猾丑如诚，前后相违。言如鳖咳，语不可知。艮为鳖，兑为言、为咳、为语。巽伏，故不知。又离为恶人、为猾丑。坎为信、为诚。假诚者，言心本猾而托为诚实，故前后相违。因二至五正反兑相背，故语不信实。《困》“有言不信”，义同也。假，宋、元本作如。依汲古。又按前后相违，亦谓二至五正反兑相背。	ben zhi lv
贲之巽：怀璧越乡，不可远行。蔡侯两裘，久苦流离。伏震为璧，艮为乡。震为行为，蔡为诸侯、为裘。重震，故曰两裘。《左传·定公四年》：蔡侯如楚，有两裘，一献楚王，一自御。子常求之，不与，留之三年。	ben zhi xun
贲之兑：伯氏归国，多所恨惑。车倾盖亡，身常惊惶。乃得其愿，雌雄相从。详乾之屯。伏震为伯。	ben zhi dui
贲之涣：火石相得，乾无润泽。利少囊缩，秪益促迫。互艮为火、为石。皆干燥无润泽，故曰相得。巽为利，坤为囊，中只二阴爻，故曰囊缩、曰促迫。汲古无第四句，非。依宋、元本。	ben zhi huan
贲之节：君知圣哲，鸣呼其友。镇德之徒，可以礼仕。震为君，艮为明，坎为圣哲，震为鸣，艮为友、为显、为仕。明，宋、元本作知，依汲古。	ben zhi jie
贲之中孚：骑豚逐羊，不见所望。经涉虎庐，亡羝失羊。详乾之蹇。亡豚，宋、元本作亡羝。从汲古，此以巽为豚。	ben zhi zhong fu
贲之小过：玄黄瘣隤，行者劳罢。役夫憔悴，处子畏哀。震为玄黄、为行。兑折，故曰瘣。，病也。互大坎为劳、为役，震为夫，巽为震妻而伏，故曰处子。坎为畏哀也。瘣，依宋、元本。《说文》“，病也。音回。”汲古作，与今本诗合。虺、音同。又《释文》云，《说文》作，《尔雅》同。亦音回，训病。然则、、虺三字，音义皆同。特焦作瘣，与毛、许异耳。畏哀，汲古作猥衰，依元本。	ben zhi xiao guo
贲之既济：右手掩目，不见长叔。失其所得，悔吝相仍。此用贲象。艮手离目。震长艮叔，坎隐，故不见。	ben zhi ji ji
贲之未济：免冠进贤，步出朝门。仪体不正，贼孽为患。详否之兑。剥之第二十三	ben zhi wei ji
剥之剥：行触大忌，与司命牾。执囚束缚，拘制于吏。幽人有喜。坤死，故曰大讳。坤恶，故曰忤。艮为官，故曰司命。《天文志》：斗魁六星，五曰司命，主寿。艮为吏、为手，故曰执。为拘囚、为束缚、为高尚，故曰幽人。幽，汲古作忧。依宋、元本。	bo zhi bo
剥之乾：穿胸狗邦，僵离旁舂。天地易纪，日月更始。详师之谦。	bo zhi gan
剥之坤：从风纵火，荻芝俱死。三害集房，十子中伤。《剥》艮为火。坤为荻芝、为死、为害。艮数三，故曰三害。艮为房，坤为集，数十，故曰十子。《左传·昭公十四年》：“三言而除三恶。”注：“暴”、“虐”、“颇”也。三恶，即三害。《论衡》：“进用也而蒙三害。”《书征》：“辰弗集于房。”	bo zhi kun
剥之屯：北山有枣，橘柚于聚。荷囊载香，盈我筐筥。坎北。艮为山、为枣、为橘柚。坤为聚。艮为负荷、为担。坤为囊、为载。震为筐筥，伏巽为香。所，宋、元本作于。载担、香盈，宋、元本作载香、盈我。今依汲古本。	bo zhi tun
剥之蒙：赍贝赎狸，不听我辞。系于虎须，牵不得来。详否之革。艮为贝证。	bo zhi meng
剥之需：上下惟邪，戾其元夫。欢心隔塞，君子离居。惟邪，叹息声也。坎上下皆兑口，二至四互兑，故曰上下惟邪。离为妇，伏坤为寡，故曰寡妇。坎隐伏，故无夫。坎为塞、为心、为忧，故不欢。伏艮为君子。惟，元本作唯，依宋本、汲古。寡妇无夫，宋、元本作戾其元夫。依汲古。	bo zhi xu
剥之讼：二人辇车，徙去其家。井沸釜鸣，不可安居。伏《明夷》。震为人，坤数二，坎为车，故曰二人辇车。坎为室家，震出，故徙去其家。坎为井，坤水在井上，故曰井沸。坤为釜，震鸣，故釜鸣。坎险，故不安。《水经注》：曲阿季子庙前，井及潭常沸。《楚辞》：瓦釜雷鸣。然此似另有故实，为今所不解。	bo zhi song
剥之师：蹇驴不才，俊骥失时。罢于沙丘，筋力劳尽。详履之巽。俊，汲古作骏。筋，作觔，依宋、元本。宋、元本三四句倒置。依汲古。	bo zhi shi
剥之比：明伤之初，为穆出交，以谗复归。名曰竖牛，剥乱叔孙，喂于空丘。坎隐伏，故曰明夷。初动，故曰兆初。坤为伤，坎上下兑口相背，故曰谗。艮为竖，坤为牛、为馁。艮为叔孙、为沙丘。《左传·昭公四年》：叔孙穆子出亡，至“庚宗，遇妇人宿焉”。生竖牛。及自齐归，遂使为竖。后叔孙田于丘蕕，遇疾。竖牛遂为乱，穆子馁死。又《五年》云：“初，叔孙穆子之生也，庄叔以《周易》筮之，遇明夷之谦。”故曰明夷兆初。《林》全用此事。惟虚丘，《传》作丘蕕。而李善文选《运命论》注引，作蒲丘。据此则“虚丘”作“蒲丘”。郊，元本作交。依宋本、汲古。夷兆，各本作伤之。依大壮之比校。大壮之比，第二句作三旦为灾。馁，汲古作饫。宋、元本作。亦依大壮之比校。	bo zhi bi
剥之小畜：天火大起，飞鸟惊骇。作事不时，自为身咎。乾天离火，伏艮为鸟，震为惊骇。艮为时，艮伏，故不时。伏坤为自、为身。身，汲古作多。依宋、元本。	bo zhi xiao xu
剥之履：土与山连，共保岁寒。终无灾患，万世长安。通《谦》。坤土艮山，故曰土与山连。坤为岁，坎为寒、为灾患。坤为万、为世，艮为安。	bo zhi lv
剥之泰：日出阜东，山蔽其明。章甫荐屦，箕子佯狂。详贲之屯。	bo zhi tai
剥之否：龙马上山，绝无水泉。喉燋唇乾，口不能言。详乾之讼。	bo zhi pi
剥之同人：雄处弱水，雌在海滨。别将持食，悲哀于心。通《师》。坤为水、为柔，故曰弱水。九二居坤中，故曰雄处弱水。《同人》乾为海，六二居海中，故曰雌在海滨。坎为心、为悲哀。将别，宋、元本作别将。依汲古。按：坤乾皆为海，不过，坤为至柔之水，故曰弱水。《同人》《师》一显一伏，九二、六二皆居海中，一阳一阴，故曰雄雌。	bo zhi tong ren
剥之大有：庭燎夜明，追嗣日光。阳软不制，阴雄坐戾。通《比》。艮为庭、为燎、为明。坎为夜。《比》只九五一阳，故曰阳弱、曰阴雄。陈朴园云，宣王中年怠政，而庭燎诗作。后脱簪珥谏曰，妾不才，使君王宴朝，请待罪永巷。宣王悟。《林》曰“追古伤今”，指其事也。义与毛异。第二三两句，依颐之损校。宋、元、汲古本皆作“追嗣日光，阳软不至”。按：《大有》六五之柔得尊位而上下应之，《比》九五之刚德亲而群咸集附。周宣王虽怠政，然内有贤后姜氏，外得召公、周公二相辅政，宣王遂勤于政事，成就中兴大业。	bo zhi da you
剥之谦：三妇同夫，忽不相思。志恒悲愁，颜色不怡。震为夫，数三，坤为妇，坤震连，故三妇同夫。坎为思、为志、为悲愁。艮为颜色，坤为恶，故相恶而不相思。悲愁，依宋、元本。汲古作不愁。非。	bo zhi qian
剥之豫：鹤盗我珠，逃于东都。鹄怒追求，郭氏之墟。不见武迹，反为患灾。详豫之明夷。	bo zhi yu
剥之随：獮猴冠带，盗载非位。众犬共吠，麇走蹶足。艮为猕猴、为冠。巽为带、为盗。震为载，艮为位。冠带者有位之服，今猕猴冠带乃盗用耳，故曰非位。艮犬震吠，正反艮，故曰众。震为狂、为走、为足。兑折，故蹶足。猕猴，汲古作沭猴。《史记·项羽本纪》：“如沭猴而冠耳。”今依宋、元本。又“载”，汲古作“在”。亦依宋、元本。狂走，宋、元本作走。汲古作仓狂。今依大壮之屯校。	bo zhi sui
剥之蛊：黍稷禾稻，垂亩方好。中旱不雨，伤风病熇。详需之艮。	bo zhi gu
剥之临：雄圣伏名，人匿麟远。走凤飞北，乱祸未息。详否之大过。前四句每句三字，第五句四字。汉魏丛书本皆按四字断句。非。	bo zhi lin
剥之观：王母多福，天禄所伏。居之宠光，君子有福。坤为母，伏乾，故曰王母、曰福、曰天禄。巽为伏。艮为居、为光、为君子。	bo zhi guan
剥之噬嗑：班马还师，以息劳疲。役夫忻喜，入户见妻。详随之大壮。离为文。互艮为山麓、为门。震卦数四，故曰四门。震为登、为福。宋本作《复》林。	bo zhi ke shi
剥之贲：蹇裳涉河，流深渍衣。赖幸舟子，济脱无他。依讼之萃校。震为舟证。衣，宋、元本、汲古皆作裳。水，宋、元本作流。罢，宋、元本、汲古作衣。	bo zhi ben
剥之复：被服文德，升入大麓。四门雍肃，登受大福。详观之既济。宋本作《噬嗑》林。	bo zhi fu
剥之无妄：东邻嫁女，为王妃后。庄公筑馆，以尊王母。归于京师，季姜悦喜。详屯之观。庄当为桓。	bo zhi wu wang
剥之大畜：百足俱行，相辅为强。三圣翼事，王室宠光。详屯之履。	bo zhi da xu
剥之颐：危坐至暮，请求不得。膏泽不降，政戾民忒。详泰之离。	bo zhi yi
剥之大过：百川朝海，流行不止。路虽辽远，无不到者。兑为海，乾亦为河海，重乾，故曰百川。而海为水王，故曰朝海、故曰泛流。伏震为路，坤为远。艮止，故曰到。泛流，宋、元作流行。依汲古。	bo zhi da guo
剥之坎：乘骝驾骊，东至于齐。遭遇仁友，送我以资，厚得利归。互震为马、为乘、为驾、为东。伏巽为齐、为利、为资。艮为友。齐，汲古作济。依宋、元本。	bo zhi kan
剥之离：礼坏乐崩，成子傲慢。欲求致理，力疲心烂。阴阳不调，成子骄傲，为简生殃。通《坎》。坤为礼，坎阳居坤中，故礼坏。震为乐，三至五震覆，故乐崩。艮为成，震为子、为傲。艮为求。理，法也。欲求致理，言欲致之法也。坎为法、为劳，故曰力疲。坎为心，离中虚，故曰心烂。震为请、为简，坎为殃。《论语》：“陈成子弑简公，孔子沐浴而朝，……请讨之。”《林》词全指此事。汲古第五句在第二句，六句在第四句，兹依元本。音皆谐。宋本第五句作“阴阳不调”，“多成子骄傲”句。非。又，阴字必有误。按：坤为礼，所谓“黄中通理”。理、礼同。坎阳居坤中，故礼坏。震为乐，震覆为崩，故曰乐崩。以喻陈成子弑简公，孔子仗言执言，讨伐成子破坏礼法之事。	bo zhi li
剥之咸：三人辇车，乘入虎家。王母贪叨，盗我犁牛。通《损》。震为人，数三，故曰三人。坤为车，故曰辇车。辇车，以人力行也。艮为虎、为家，艮在上，故入虎家。坤为母，对乾，故曰王母。兑食，故曰贪叨。坤为牛，震为耕，故曰犁牛。犁耕也。《咸》互巽为盗。三，汲古作一。依宋、元本。叨，汲古作饕。依元本。义同。	bo zhi xian
剥之恒：羊头兔足，少肉不饱。漏囊败粟，利无所得。乾首兑羊，故曰羊头。震为兔、为足，故曰兔足。坎为肉，伏坤中虚，故曰少肉、曰不饱。坤为囊，巽下断，故曰漏囊。震为粟，兑毁，故败。巽为利，兑折，故无得。	bo zhi heng
剥之遁：新田宜粟，上农得谷。君子惟好，以纡百福。通《临》。坤为田。《尔雅》：“二岁曰新田。”震为粟、为农人、为谷。本卦艮为君子，乾为百、为福。唯好，汲古作怀德。“纡”作“干”。依宋、元本。	bo zhi dun
剥之大壮：夷羿所射，发辄有获。双凫俱得，利以伐国。夷羿，即后羿。《左传·襄公四年》：“蹇浞，伯明氏之谗子弟也，伯明后寒弃之，夷羿收之。”夷羿善射，篡夏，故云发辄有获。震为射，兑为刚鲁，故曰夷羿。震为发、为凫，兑卦数二，故曰双凫。震为征伐，坤为国。卦阳长阴消，故曰利以伐国。以伐，汲古作伐王。兹依宋、元本。	bo zhi da zhaung
剥之晋：凫舞鼓翼，嘉乐尧德。虞夏美功，要荒宾服。象多未详。	bo zhi jin
剥之明夷：登丘上山，对酒道观。终年卒岁，优福无患。震为登、为上、为陵，故曰丘山。坎为酒，震为乐，震言，故曰道欢。坤为年岁，坎为冬，故曰终年卒岁。坎为患，震为福，故无患。道，汲古作遇。依宋、元本。欢，依汲古。宋、元作观。	bo zhi ming yi
剥之家人：岁暮花落，阳入阴室。万物伏匿，藏不可得。详贲之大有。惟此词兼用对象解。	bo zhi jia ren
剥之睽：螟?为贼，害我禾谷。箪瓶空虚，饥无所食。详同人之节。	bo zhi kui
剥之蹇：阳虎胁主，使得不通。火离为殃，年谷病伤。艮为虎，纳丙，故曰阳虎。震为主，震覆，故曰胁主。坎塞，故不通。离火，故曰炎、曰殃。震为年谷，震覆，故伤。丁云，定公二年，雉门及两观灾，正阳虎胁主之时。使德，宋、元本作使得。炎作火。兹依汲古。病，汲古作患。依宋、元。	bo zhi jian
剥之解：四马共辕，东上泰山。騂骧同力，无有重难。与君笑言。为马，卦数四，坎为辕，故曰四马共辕。震为东、为马，故曰骍骊。震为君、为笑言。骊，宋、元本作骧。依汲古。	bo zhi jie
剥之损：牧羊稻园，闻虎喧嚾。惧畏悚息，终无祸患。详随之渐。	bo zhi sun
剥之益：扬花不时，冬实生危，忧多横贼。生不能服，昆仑之玉，所求必得。震为华，艮为时，《坤》“履霜”为冬，故不时。艮为果实，坤为危忧。巽为盗贼，故曰忧多横贼。艮为山，震为玉，故曰昆仑之玉。互艮为求，坤丧，故所求不得。所求不得，汲古作取求必得。非。依宋、元本。	bo zhi yi
剥之夬：高阜所在，阴气不临。洪水不处，为家利宝。通《剥》。艮为山，故曰高阜。坤为阴，一阳居众阴之上，故曰阴气不临。坤为水，山高，故曰洪水不处。艮为家、为贝、为金，故曰宝。临，汲古作淋。依宋本。	bo zhi kuai
剥之姤：释然远咎，辟患害早。田获三狐，以贝为宝。君子所在，安宁不殆。详贲之谦。高阜，汲古作革害。依贲之谦校。	bo zhi gou
剥之萃：两目不明，日夺无光。胫足跛曳，不可以行，顿于丘旁。亡妾莫逐，嵬然独宿。兑半离，数二，故曰两目失明。离为日，牛离，故日无光。震为胫足，兑半震，故跛不能行。《履·象》云：“眇能视，不足以有明；跛能履，不足以有行。”《林》所本也。艮为丘，艮止，故曰顿于丘旁。兑为妾，在外，故曰亡妾。震为逐，震覆，故曰莫逐。坤为宿，巽为寡，故曰嵬然独宿。按：兑半离、半震，故失明，故跛曳。与《易》之象妙合。	bo zhi cui
剥之升：鸿飞循陆，公出不复。伯氏客宿。震为鸿，坤为陆，在上，故曰鸿飞遵陆。震为公、为归，坤亡，故曰不复。震为伯、为客，坤为宿。首二句《豳风》诗。	bo zhi sheng
剥之困：桑芳将落，陨其黄叶。失势倾侧，如无所得。伏震为玉。累橤，垂貌。巽为绳、为系。巽为寡，故曰孤独。坎为忧愁。累橤，宋本作累蕊。元本作累药。今依汲古。《左传·哀公十三年》：“佩玉橤兮，余无所系之。”	bo zhi kun
剥之井：载船渡海，虽深难咎。孙子俱在，不失其所。伏震为船，兑为海，坎为深，艮为孙，震为子。何，宋、元本作难。依汲古。	bo zhi jing
剥之革：鹄求鱼食，道遇射弋。缯加我颈，缴缚羽翼。欲飞不能，为羿所得。通《蒙》。震为鹄，坤为鱼，艮为求。震口，故曰食。艮为道路，震为射，巽为弋。弋，系矢射也。为缯缴。艮为颈，震为翼、为飞。艮止，故不能飞。坤为恶，故曰羿。第二句，元本作道过射矢。今依宋本、汲古。两翼，宋、元本作羽翼。依汲古。	bo zhi ge
剥之鼎：泥面乱头，忍耻少羞。日以削消，凶其自搯。通《屯》。坤为泥，艮为面，坤为乱，坎为首，故曰泥面乱头。坤为羞耻，坤亡，故曰削消。宋、元本下多“凶其自掐”四字。依汲古。头、消，古音亦协。按：坤为虚、为沉沦、为亡，故曰削消。	bo zhi ding
剥之震：佩玉累蕊，无以系之。孤悲独处，愁哀相忧。详履之噬嗑。桑之，元本作叶芳。宋本、汲古本作桑方。今依宋本履之噬嗑校。	bo zhi zhen
剥之艮：巨虵大鰌，战于国郊。上下隔塞，逐君走逃。详噬嗑之讼。主君，宋、元本作逐君。依汲古。	bo zhi gen
剥之渐：已动死连。商子扬沙，石流狐狢。扰军鼓振，吏士恐落。艮者震之反，故曰已动。互坎为棺椁、为死。巽为商贾，伏震为子。艮为砂石，巽风故扬。艮为狐狢。伏震为军鼓。为士，坎为恐。狐狢扰，军鼓震，吏士苦，宋、元本作“石流狐狢，扰军鼓振，吏士恐落”，增流字、落字，足成四字句。岂知尽为三字句，惟汲古倘存其真。狐字作“胡”。	bo zhi jian
剥之归妹：二人俱行，别离特食。一身五心，乱无所得。详贲之归妹。兔，汲古作鸟。贼作灭。依宋、元本。	bo zhi gui mei
剥之丰：三圣相辅，鸟兽喜舞。安乐富有，三人偕偶。通《涣》。坎为圣，震数三，故曰三圣。艮为鸟、为兽。震为喜舞。巽利三倍，故曰富有。汲古下多二人谐偶四字。宋本无。元本为又一林。	bo zhi feng
剥之旅：三奇六耦，相随俱市。王孙善贾，先得利宝。居止不安，洪水为咎。“三奇”乾也，“六偶”坤也。《旅》三阳三阴，而一阴随一阳，二阴随二阳，故曰相随。巽为市。艮为王孙、为贝。巽为利，故曰利宝。艮为居止，兑折，故不安。巽伏为盗。安，汲古作移。依宋、元本。大盗，宋、元本作洪水。依汲古。按：阳爻奇，阴爻偶。三奇，指《旅》卦椬九三、九四与上九三阳；六偶，指初六、六二与六五三阴。阴承阳，故曰相随。	bo zhi lv
剥之巽：三人俱行，二人言北。伯仲欲南，少叔不得。中路分争，道鬭相贼。通《震》为人、为行。上下震，二至四覆震，故曰三人。震为南，震覆即北，故曰言北。震为伯，互坎为仲，艮为少叔。不得者，言不随伯仲独北行也。震为道路、为争斗，坎为贼，全用对象。一人，宋、元本作二人。道、争作争、道，均依汲古。按：震为南，南则上行；震覆为艮，艮则下行，下行向北，故曰言北。	bo zhi xun
剥之兑：播天舞，光地乳。神所守，乐无咎。言不信误。通《艮》为天。天舞者，天之乐舞也。《史记·赵世家》：简子寤。……曰：“余之帝所甚乐，与百神游于钧天，广乐九奏万舞，不类三代之乐，其声动人心。”《林》词似指其事。艮为乳。地乳，山也。《洛书甄耀度》：“政山，在昆仑东南，为地乳。”王勃《九成宫颂》：“峰横地乳。”艮为光，互震为舞。《易林》既以阳在上为天阳，在下必为地也，谓震也。震为神、为乐，艮为守。信者，宿也。《左传·庄公三年》：“一宿为舍，再宿为信。”《诗·豳风》于女信宿。《周颂》：“有客信信。”注：“四宿也。”言不信误，即言不迟误也。《艮》三至上正反震言，下言如何，上即如言而反，故不信误也。此前四句三字句，第五句四字句。《汉魏丛书》及俗本皆作四字句，非。光地乳，汲古作“地扰乱”。守，作居。今依宋、元本。惟元本无误字。按：《艮》三至上正反震，与《中孚》九二“鹤鸣子和”义同，故曰言不信误。	bo zhi dui
剥之涣：坐争立讼，纷纷匆匆。卒成祸乱，灾及家公。艮坐震立，三至上正反震言，故曰争讼。坎为祸灾，艮为家，震为公。汹汹，宋、元本作匆匆，依汲古。卒，汲古讹幸，家作我，均依宋、元本。	bo zhi huan
节：虵行蜿蜒，不能上阪。履节安居，可以无忧。伏巽为蛇，艮为阪。震为履，艮为安、为居。坎为忧，震乐，故无忧。上坎为陷，故不能上阪。	bo zhi jie
剥之剥之中孚：郤大墙坏，蠹众木折。狼虎为政，天降罪伐。详乾之大壮。罚，依乾之大壮校。各本多作伐。又，宋、元本无末二句，依汲古。按：中孚互艮为宦、为高山、为虎狼，伏大坎（大过为大坎）为夷、为北、为冬，位子，子者冬藏，故曰杀。言宦官赵高杀秦二世胡亥于望夷宫。	bo zhi zhong fu
剥之小过：阳不违德，高山多泽。颜子逐兔，未有所得。艮为高山，互兑为泽。艮为颜，震为子、为兔、为逐。在外，故无得。	bo zhi xiao guo
剥之既济：心多畏恶，时愁自惧。虽有小咎，终无大悔。坎为心、为畏、为愁、为惧。离为日。日，宋、元本作自。依汲古。	bo zhi ji ji
剥之未济：众神集聚，相与议语。南国虐乱，百姓愁苦。兴师征伐，更立贤主。半震为神，坎为众，故曰众神。坎为集聚，离正反兑口相对，故曰议语。离为南、为虐乱。坎为众、为忧，故曰百姓愁苦。震为征伐、为主。除坎离外，皆用半象。兴，汲古作举。更作别。均依宋、元本。复之第二十四	bo zhi wei ji
复之复：周师伐纣，克于牧野。甲子平旦，天下悦喜。震为周、为伐。坤为师、为恶，故为纣。坤为野、为养，故曰牧野。牧者养也。乾初爻正值甲子，震为晨，故曰甲子平旦。坤为天下，震为悦喜。	fu zhi fu
复之乾：任重负力，东征不伏。陷泥履涂，雄师败覆。此用遇卦复象。震为武、为东征、为蹈履。坤为水、为泥涂、为师。坤丧，故败覆。第三句，汲古作陷履泥涂。宋本作陷泥履涂。兹依元本。	fu zhi gan
复之坤：义不胜情，以欲自营。觊利危宠，折角摧颈。坤为义、为情欲、为躬。坤死，故危躬。艮为角、为颈。《复》下震为覆艮，艮覆，故曰折角摧颈。此亦全用遇卦象。觊，元本作观。依宋本、汲古。躬，宋、元本作宠。从汲古。	fu zhi kun
复之屯：悬狟素飡，食非其任。失舆剥庐，休坐徙居，室家何忧。艮为貆，艮阳在上，故曰悬貆。震为口、为白，故曰素飡。《诗·魏风》：“胡瞻尔庭，有悬貆兮。彼君子兮，不素餐兮。”飡即餐也。震为食、为舆，坤丧，故失舆。艮为庐。坎为破，故剥庐。艮为坐、为居，震行，故徒居。艮为室家，坎为忧，震乐，故无忧。貆，宋、元本、汲古本作狟。依湖北局本，与《诗》合。飡，元本作飧。依宋本、汲古。按《说文》：“狟，犬行也。”《广韵》：“狟与貆通。”然三本皆作狟，是焦诗本作狟。	fu zhi tun
复之蒙：鹞鸱娶妇，深目窈身。折腰不媚，与伯相背。艮为鹠鸱，震为娶，坤为妇，互大离，故曰深目。坤为身、为黑，故曰窈身。坎为腰、为折。震为武、为健，故曰不媚。震为伯，艮为背。鹠，鹠，亦鸱属，宋、元本作鹞。依汲古。	fu zhi meng
复之需：东风解冻，河川流通。西门子产，升擢有功。坎为冻，离为东，故曰东风解冻。坎为河川，位西，乾为门户，故曰西门。魏西门豹，郑子产，皆循吏。乾为贵，故曰升擢有功。	fu zhi xu
复之讼：三足俱行，倾危善僵。六指不便，恩累弟兄。树柱关中，失其正当。详贲之咸。慁累，汲古作累慁，宋、元作恩累，兹依贲之咸校。	fu zhi song
复之师：京庾积仓，黍稷以兴。已极行疾，至以餍饱。坤为仓庾、为积。震为黍稷、为行、为亟、为疾、为食。坎为饱。宋、元本极上多已字，饱下无食字。非。依汲古。惟汲古“行”作“其”亦非。《诗·小雅·甫田篇》：“曾孙之庾，如坻如京。乃求千斯仓……黍稷稻梁。”极，当为亟。	fu zhi shi
复之比：南山之迹，真人所游。德配唐虞，天命为子。保佑歆享，身受大庆。详贲之解。	fu zhi bi
复之小畜：车驰人趍，卷甲相仇。齐鲁寇战，败于犬丘。详坤之兑。	fu zhi xiao xu
复之履：十五许室，柔顺有德。霜降既嫁，文以为合。先王日至，不利出域。兑数十，巽卦数五，故曰十五。伏坎为室，震为言，故曰许室。言以女字人也。坤为柔顺。坎为霜，震为嫁。坤为文，坎为合。《诗》“文定厥祥”是也。震为王。《谦》三至上《复》，为日至。丁晏云，《周礼》媒氏疏，王肃引《韩诗传》：“古者霜降逆女，冰泮杀止。”《荀子·大略篇》说同。又引《家语》云：“霜降而妇功成，嫁娶者行焉。冰泮而农业起，昏礼杀于此。”兹云霜降既嫁，是焦氏说与《荀子》《韩诗》说合。由是证《诗》“迨冰未泮”，言及冰未泮而归妻，若已泮则杀止。郑《笺》谓“正月中冰未泮，至二月可以昏者”，非也。既，汲古作归。文作夫，均依宋、元本。《复象》云：“先王以至日闭关，商旅不行，后不省方。”故云不利出域。	fu zhi lv
复之泰：任力劣薄，远托邦国。转车不强，为痈所伤。震健，故曰任力。坤为邦国、为车，坤柔，故曰不强。伏艮为节、为。兑为伤。託，汲古作托。强，作僵。依宋、元本。	fu zhi tai
复之否：千岁旧室，将有困急。荷粮负囊，出门直北。坤为千岁，乾为旧，艮为室，巽为陨落，故曰困急。艮为荷、为负，巽为粮。坤为囊、为门、为北，故曰出门直北。按：坤为直、为北、为门，故曰出门直北。	fu zhi pi
复之同人：恶灾殆盈，日益彰明。祸不可救，三郤夷伤。详噬嗑之剥。首句依噬嗑之剥校改。各本皆作恶灾殆盈。惟三郤彼取象于退，此以巽隙取象。离数三，故曰三郤。	fu zhi tong ren
复之大有：冠危戴患，身惊不安。与福驰逐，凶来入门。通《比》。坎为危患，艮为冠戴、为身，坎陷，故不安。艮为门，坤为凶。戴，汲古作载，依宋、元本。	fu zhi da you
复之谦：虎狼并处，不可以仕。忠谋转政，祸必及己。退隐深山，身乃不殆。艮为虎狼，正覆艮，故曰并处。艮为仕，坎险，故不可仕。坎为忠、为谋。坤为祸、为己，艮为山，坎为隐，坤为身、为殆，震乐，故不殆。仕、辅政，汲古作“事”、作“转改”，皆非。今依宋、元本。殆音以。言与宵小并仕，虽忠必获祸，退隐则免也。	fu zhi qian
复之豫：卵与石鬭，麋碎无处。挈瓶之使，不为忧惧。震为卵，艮为石，震艮相反，故曰斗。坤为浆、为糜，震为瓶，艮手为挈。坎为忧惧。《左传》：虽有挈瓶之知。注：汲者喻小知。按汲古用瓶。	fu zhi yu
复之随：五心六意，岐道多怪。非君本志，生我恨悔。巽卦数五，互大坎为心意，数六，震为道路、为君。	fu zhi sui
复之蛊：雨雪载涂，东行破车。旅人无家，利益咨嗟。震为大涂、为东、为车。互大坎为雨雪，兑折，故曰破车。震为商旅、为人。艮为家，在外，故曰无家。宋、元本多“利益咨嗟”四字，依汲古。家与涂、车韵。	fu zhi gu
复之临：尚刑怀义，月出平地。国乱天常，咎徵灭亡。伏巽为利，坤为义。兑毁，故曰坏义。兑为月。坤为平地、为国、为灭亡。“月出平地”用象神妙。首句宋、元本作尚刑怀义。依汲古。	fu zhi lin
复之观：东行破车，步入危家。衡门穿射，无以为主。卖袍续食，糟糠不饱。此用复象。震为东、为车。坤丧，故曰破车。震为步、为射、为主、为袍、为糟糠。坤为门，坤虚，故无以为主，故不饱。危，汲古作范。从宋、元本。	fu zhi guan
复之噬嗑：逐禽出门，并失玉丸。往来井上，破甑缺盆。震为逐、为出，艮为禽、为门。坎为失、为弹丸。震为玉，故曰玉丸。兑为井，初四伏正反兑，故曰往来井上。震为甑、为盆，坎为破、为缺。破甑，元本作破瓮，汲古作甑破，依宋本。	fu zhi ke shi
复之贲：孟春醴酒，使君寿考。南山多福，宜行贾市。稻梁雌雉，所至利喜。震为春、为长，故曰孟春。坎为酒，震为君，艮为寿考、为南山。伏巽为贾市、为稻粱，离为雉。孟春，汲古作春孟。依宋、元本。稻粱，汲古作秋梁。依宋、元本。	fu zhi ben
复之剥：持刃操肉，对酒不食。夫亡从军，少子入狱，抱膝独宿。艮手为持、为操、为刃。坤为军，艮为夫，在上，故曰夫亡从军。亡，往也。艮为少子，坤为宿。酒肉象，均不详。狱象、膝象，疑皆指“艮”。按：十二月卦《剥》连《坤》，坤亥，亥为酒，兑为食，兑伏不见，《剥》艮为硕果不食，故曰对酒不食。	fu zhi bo
复之无妄：踦牛伤暑，不能成亩。草莱不垦，年岁无有。京房以《无妄》为大旱之卦。艮为火，故曰暑。为牛，巽下断，故曰踦牛。坤为亩，二阴，故不成亩。巽为草莱，乾为年岁，巽陨落，故无年。	fu zhi wu wang
复之大畜：南邦大国，鬼魅满室。欢声相逐，为我行贼。乾为南，艮为邦国。伏巽为鬼魅，艮为室。震为乐、为声、为逐。伏巽为贼。《杂卦》：“巽，伏也。”伏，故为鬼、为盗贼。国，汲古作域。依宋、元本。	fu zhi da xu
复之颐：噂噂所言，莫如我恒。欢乐坚固，可以长安。《毛传》：“噂，对语也。”震为言，正覆震相对，故曰噂噂。艮为垣，正覆艮相对，而艮为止，故曰莫如。如，往也。震为欢喜，艮为坚固、为安。垣，宋、元本讹恒。依汲古。	fu zhi yi
复之大过：尧舜禹汤，四圣敦仁。允施德音，民安无穷。旅人相望，未同朝卿。乾为帝王、为圣、为仁。巽数四，故曰四圣。乾为德，兑为口，故曰德音。伏坤为民，艮为安、为望。震为商旅、为向，正反震相对，故曰旅人相望、曰未同朝乡。乡，向也。乡，汲古、宋本皆讹卿，依元本。下二句与上四句意不属，疑为衍文。	fu zhi da guo
复之坎：桎梏拘获，身入牢狱。髡刑受法，终不得释。耳闭道塞，求事不得。坎为桎梏、为牢狱。伏巽为髡，坎陷，故不得释。坎为耳、为闭塞。艮为道路、为求。	fu zhi kan
复之离：桀跖并处，民困愁苦。行旅迟迟，留连齐鲁。离为恶人，故曰桀。巽为盗，故曰跖。伏坎为众、为民、为愁苦，伏震为行旅，艮止，故曰迟、曰留连。巽为齐，兑为鲁。首句元本作跖桀并处，汲古作跖并桀处。今依宋本。	fu zhi li
复之咸：求鸡获雏，买鳖失鱼。出入钧敌，利得无饶。齐姜宋子，婚姻孔嘉。艮为求，巽为鸡、为鱼。伏坤为文、为雉，艮为鳖。鸡雉、鱼鳖相等，故曰均敌。巽为利、为齐姜。艮为宋，少男少女相遇，故曰婚姻。兑为悦喜，故曰孔喜。敌，汲古作货，依宋、元本。余，宋、元作饶。依汲古。雉，宋、元本作雏。	fu zhi xian
复之恒：雨师驾驷，风伯吹云。秦楚争强，施不得行。互兑为雨，伏坤为师，震为马，故曰雨师驾驷。巽为风，震为伯，伏坤为云，兑口，故曰吹云。兑为秦，震为楚、为争，乾健，故曰争强。《独断》云“雨师毕星，风伯箕星”也。	fu zhi heng
复之遁：仲冬无秋，鸟鹊饥忧。困于米食，数惊鸇雕。通《临》。《复》居“子”，故曰仲冬。兑为秋，坤虚，故无秋。言仲冬之时，百物凋落也。艮为鸟鹊，坤为饥、为忧困。震为米，兑为食，艮为鹯雕。无，汲古讹兼。鸟鹊饥忧，汲古作鸟散饮忧。依宋、元本。	fu zhi dun
复之大壮：三羝上山，俱至阴安。遂到南阳，见其芝香。两崖相望，未同枕床。兑为羊，震数三，故曰三羝。艮为山，艮反，故曰阴。言至山北也。乾为南、为阳，兑为见，伏巽为芝、为香，伏艮为崖，兑卦数二，故曰两崖。《大壮》上形似之。艮为枕、为床，艮伏，故曰未同枕床。见，汲古作完。同，作有。均依宋、元本。	fu zhi da zhaung
复之晋：飞至日南，还归辽东。雌雄相从，和鸣雍雍。解我迥春。离为日、为南、为飞，艮东北，故曰辽东。坎雄、离雌，坎为和。艮为胸，艮手为舂。胸舂者，言胸臆上下不定，如舂米于胸中也。之，宋、元本作至。胸舂，宋本作回舂。元本作回春。均依汲古。	fu zhi jin
复之明夷：尧饮舜舞，禹拜上酒。礼乐所丰，可以安处。保我淑女。震为帝，故曰尧舜禹。震为饮、为舞，坎为酒。坤为礼、震为乐。	fu zhi ming yi
复之家人：太乙置酒，乐正起舞。万福攸同，可以安处，绥我齯齿。大一，即北辰。《史记·天官书》：“中宫天极星，其一明者，大一常居也。”注：“天神之最尊贵者。离为星，故曰大一。”坎为酒，伏震为乐、为舞、为万福。兑为齿。卦有两半兑形，故曰齯齿。《尔雅》：“黄发齯齿”。注：“齿坠更生细者，古单作儿。”按今《诗》正作“儿齿”。大一，宋本、汲古俱作大乙。依元本。齯，汲古作儿。依宋、元本。	fu zhi jia ren
复之睽：白马騧骝，生乳不休。富我商人，得利饶优。坎为马，兑西方，色白，故曰白马。伏艮为乳，马乳可为酒。《汉书·礼乐志》：“以马乳为酒，撞挏乃成。”卦有两半艮，故曰生乳不休。三四句疑亦用半象。，汲古作骍。从宋、元本。	fu zhi kui
复之蹇：宛马疾步，盲师坐御。目不见路，中止不到。宛，踠之省。《后汉书·班固传》：“马踠余足”。注：“踠，屈也。又《说文》：宛，屈草自覆也。是宛亦有屈意。宛马疾步者，言马足既，屈而使之速行也。互坎为马，坎为屈，故曰踠马。坎为众、为师，艮离目不全，故曰盲师。艮为坐御本立，为今以盲师而坐御，故不见路而不到也。艮为路、为止。	fu zhi jian
复之解：春桃萌生，万物华荣。邦君所居，国乐无忧。震为桃、为春、为萌、为生、为花荣、为君、为乐。	fu zhi jie
复之损：把珠入口，蓄为玉宝。得吾所有，欣然嘉喜。震为珠玉，兑为口。坤为吾，震为喜。艮手为把。	fu zhi sun
复之益：襦烧袴燔，裸剥饥寒，病疟冻孪。震为襦，巽为裤，艮为火，故曰烧燔。坤为羸，艮手为剥。坤为饥寒、为病虐、为冻。挛，系也。《说文》：“凡拘牵连系者，皆曰挛。”第三句病虐，汲古作病症。依宋、元。挛，宋本作孪。依汲古。孪，《说文》：“双生也”。宋本非。	fu zhi yi
复之夬：水沫沉浮，沮湿不居，为心疾忧。通《剥》。坤为水，一阳在上，故曰水沫沉浮、曰沮湿。坤为心、为疾忧。	fu zhi kuai
复之姤：行如桀纣，虽祷不祥。命衰绝周，文王乏祀。通《复》。坤为恶，故曰桀纣。震为行、为言，故曰祷。震为周、为君。巽为命，坤丧，故命绝。坤为文，故曰文君。谓文王也。祜，宋、元本作祥。君作王。均依汲古。	fu zhi gou
复之萃：蜱蜉戴盆，不能上山。脚推跛蹶，顿伤其颜。巽为虫，故曰蜱蜉。艮形似覆盆，故曰戴盆。艮为山，震为足，震覆，故曰脚摧、曰跛蹶。兑为损，艮为颜。蜱蜉，汲古作蜉蝣。颜作头，均依宋本。摧、损，宋、元本作推、顿。均依汲古、元本。注云，蚍蜉有翼者曰蜱蜉。	fu zhi cui
复之升：长子入狱，妇馈母哭。霜降愈甚，乡晦伏法。震为长子，互大坎为狱。巽为妇，坤为母，兑口为哭。坤为霜、为晦。坤死，故曰伏法。愈，汲古作旬。依宋、元。疑旬字音讹为甚字。《周礼·小司寇》：“至于旬而弊之。”而宋本作愈，疑原文为霜降逾旬。	fu zhi sheng
复之困：求犬得兔，请新遇故。虽不当路，逾吾旧舍。通《贲》。艮为犬、为求，震为兔。离为新，坎为故。艮为路、为舍。	fu zhi kun
复之井：鸟鸣葭端，一呼三颠。摇动东西，危而不安。灵祝祷祉，疾病无患。对《噬嗑》。震为葭、为鸣呼。艮为鸟，坎数一，震数三，离为东，坎为西，坎险，故危。震为言，故曰祝祷。坎为疾病，震喜，故无患，全用对象。只颠字用本卦巽。动摇，宋、元本作摇动，依汲古。祝，汲古作符，依宋、元本。	fu zhi jing
复之革：天厌禹德，命兴汤国。祓社衅鼓，以除民疾。通《蒙》。艮为天，震为王，故曰禹。坤为国、为水，故曰汤国。坤为社，震为鼓。坤为民，坎为疾。震乐，故除疾。第三句元本作袄社衅鼓，依宋本、汲古。	fu zhi ge
复之鼎：阴雾作匿，不见白日。邪径迷道，使君乱惑。通《屯》。坤为雾、为阴。坎为匿，故不见。离日，震为白，故曰白日。艮为径、为道，坤为迷、为乱，震为君。迷道，汲古作迷通，依宋、元本。	fu zhi ding
复之震：猿堕高木，不踒手足。握珠怀玉，还归我室。艮为猿，震为木、为足。艮为手。踒，折也。艮在震上，故猿坠高木。震为珠玉、为归。艮为握、为室。踒，汲古作跛，依宋、元本。按：艮为猿，艮覆则为震，艮猿在震上，故曰猿堕高木。	fu zhi zhen
复之艮：三骊负衡，南取芝香。秋兰芬馥，盛满匣匮。利我少姜。互震为马，数三。艮为负、为衡，震为南。伏巽为芝、为香、为兰、为芬馥。伏兑为秋。震为筐。巽为利、为姜。第四句，宋、元本作盛满匣匮。汲古作盈满匣匮。依局本。	fu zhi gen
复之渐：春生夏乳，羽毛成就，举不失宜，君臣相好。盗走奔北，终无有晦。离为夏，艮为乳，伏震为春、为生、为羽毛、为君。艮为臣。坎为盗、为北。艮为终。夏，汲古作孚，依宋、元本。有悔，宋本作“有晦”，汲古作“所悔”，依元本。	fu zhi jian
复之归妹：东行破车，远反室家。天命讫终，无所祷凶。震为东、为行、为车。兑毁，故破车。震为反，艮为家，艮伏，故失家。伏巽为命，艮为天、为终。兑口为祷。远反失家，言反自远处而无家也，与上句对文。汲古作“还反室家”。宋本作“远反室家”。皆非。今依元本。	fu zhi gui mei
复之丰：九雁列陈，雌独不群。为罾所牵，死于庖人。震为雁，数九，故曰九雁。震为阵。巽为雌，在后，故曰不群。离为罾。兑折，故死。震为人。按：震为雁、为阵。巽为雌，巽伏，故曰雌独不群。	fu zhi feng
复之旅：二人辇车，徙去其家。井沸釜鸣，不可以居。详剥之讼。徒，汲古讹从，下有艮火，故井沸。	fu zhi lv
复之巽：闭塞复通，与善相逢。甘棠之人，解我忧凶。通《震》。互坎为闭塞，震为通、为棠、为人。坎为忧，震通，故解。《诗·召南·甘棠篇》、鲁、韩诗说，皆谓召公听讼棠下。兹曰解我忧凶，是齐说谓召公平反冤狱于其下也。	fu zhi xun
复之兑：赋敛重数，政为民贼。杼轴空虚，去其家室。详否之丰。第四句，汲古作家去其室，依宋、元本。	fu zhi dui
复之涣：怒非其怨，贪垢腐鼠。而呼鹊鸱，自分失饵。致被殃患。震为怒，坎为妒。艮为鼠，巽腐，故曰腐鼠。震为呼，艮为鹊鸱，坎为失、为殃患，震为饵。贪妒，宋本作贪垢，元本作含垢。兹依汲古。致被殃患，汲古作倒被灾患，兹依宋、元本。《庄子》：“鸱得腐鼠，雏过之，仰而视之，曰吓。”《林》用其意。	fu zhi huan
复之节：簪跌带长，幽思穷苦。瘠貌小瘦，以病疾降。艮为簪，兑折，故簪短。伏巽为带、为长，坎为幽思、为瘠瘦。瘦音陶，病也。短，各本皆作跌。蠡作貌。依恒之咸校改。蠡音裸。《左传·桓公六年》：“谓其不疾瘯蠡也。”注：“疥病”。小蠡，宋本作小瘦，汲古作少疲，依元本。又苦穷，各本皆作穷苦。病之癃，各本皆作疾病降。均依恒之咸校。	fu zhi jie
复之中孚：三人俱行，各别采桑。蕴其筐莒，留我嘉旅。得归无咎，四月来处。震为人、为行，数三，故曰三人俱行。艮手为采，巽为桑，震为筐筥、为行旅、为归。兑为月，数四，故曰四月。艮为处。旅，汲古作侣。非。依宋、元本。	fu zhi zhong fu
复之小过：逐鸠南飞，与喜相随。并获鹿子，多得利归。虽忧不危。震为逐，艮为鸠，震为南、为飞、为喜、为子，为鹿、为归。巽为利。	fu zhi xiao guo
复之既济：驱羊南行，与祸相逢。狼惊吾马，虎盗我子。悲恨自咎。此用复象。震为羊，为驱、为南、为行。坤为祸、为狼虎。震为马、为惊、为子。伏巽为盗，坤为悲恨。	fu zhi ji ji
复之未济：东邻西国，福喜同乐。出得隋珠，留获和玉。俱利有喜。离为东邻，坎为西国。《既济·九五》爻词正如此也。徒以先天象失传，致解者皆误。《复》震为福喜、为乐、为珠玉、为出。坤闭，故曰留。有息，宋、元作有喜。失韵。依汲古。焦氏易林注卷七无妄之第二十五	fu zhi wei ji
无妄之无妄：夏台羑里，汤文厄处。皋陶听理，岐人悦喜。西望华夏，东归无咎。艮为台，纳丙，故曰夏台。艮为里、为道，故曰羑里。羑，道也。乾为王，故曰汤文。艮为拘，巽为系，故曰厄处。昔桀囚成汤于夏台，纣囚文王于羑里也。艮为皋、为岐山。震为乐、为陶、为人，故曰岐人悦喜。伏兑为西，艮为望、为华岳，乾为首，震为东、为归。理，汲古作断。依宋、元本。首，宋、元本作夏。依汲古。首与咎韵。	wu wang zhi wu wang
无妄之乾：儋耳穿胸，僵离旁舂。天地易纪，日月更始。蝮螫我手，痛为吾毒。详师之谦。第二句，依师之谦校改。各本皆作缠离劳舂。非。《汉书·武帝纪》：定越地曰珠崖儋耳。	wu wang zhi gan
无妄之坤：慈母之恩，长大无孙。消息襁褓，害不入门。此用无妄象。乾为恩。巽为母、为长。乾为大。艮为孙，巽陨落，故曰无孙。巽为襁褓、为入。乾为门。	wu wang zhi kun
无妄之屯：伪言妄语，传相诖误。道左失迹，不知乡处。震为言，初至五正覆震相背，故曰讹妄、曰诖误。震为道、为左、为迹。坎伏，故失迹，故不知狼处。艮为狼也。狼，宋、元本作乡。依汲古。	wu wang zhi tun
无妄之蒙：郁怏不明，阴积无光。日在北陆，万物雕藏。艮为光明，坤坎皆黑，故曰郁、曰无光。坤为阴、为积，艮为日，坤为陆，位北，故曰北陆。坤为万物，坤死，故雕藏。《左传》：“日在北陆而藏冰。”言冬日也。，宋、元本作怏。依汲古。音决，日食色。郁，言黑暗也。	wu wang zhi meng
无妄之需：王母多福，天禄所伏。居之宠光，君子有昌。乾为王，伏坤为母，故曰王母。王母，大母也。乾为福、为天禄。坎为伏。乾为君、为宠。离为光，乾为君子。君，汲古作居。光作昌。昌作光。今依宋、元本。	wu wang zhi xu
无妄之讼：不耕而获，家食不给。中女无良，长子徒足。踈齿善市，商人有息。震为耕、为获。震伏，故曰不耕。伏坤为饥，故曰不给。离为中女，离恶，故曰无良。震为长子、为足，坎蹇，故曰跛足。兑为齿，震比兑形长，故曰疏齿。巽为市，震为商人、为喜。跛，宋、元本作徒，依汲古。按此多用伏象。	wu wang zhi song
无妄之师：火起上门，不为我残。跳脱东西，独得生完。不利出邻，病疾忧患。伏离为火，乾为门户，故曰上门。震为跳脱、为东、为生。坎为西，坎险，故不利，故病忧。震为邻。按：通《同人》。离为火，乾坤为门户，火炎上则延及上乾，故曰上门。取象遣辞甚妙！	wu wang zhi shi
无妄之比：持刀操肉，对酒不食。夫亡从军，长子入狱。抱膝独宿。详复之剥。少，宋、元本作长，非。依汲古。	wu wang zhi bi
无妄之小畜：鰌鰕去海，游于枯里。街巷迫狭，不得自在。南北四极，渴馁成疾。巽为鱼，乾为海，巽在外，故曰去海。离为枯，伏坤为里，离中虚，故为街巷、为迫狭。离为南，伏坎为北。坤为馁、为疾。《易·睽·九二》云：“遇主于巷。”即以上离为巷。	wu wang zhi xiao xu
无妄之履：哑哑笑喜，与欢饮酒。长乐行觞，千秋起舞。拜受大福。通《谦》。震为哑哑、为笑语、为欢。坎为酒，震为觞、为长乐、为起舞。兑为秋，乾为千，故曰千秋。艮手为拜，震为福。笑语，宋、元本作喜笑。今依汲古。按：哑哑，《震》卦辞，震为生、为言、为乐，故曰笑言哑哑。	wu wang zhi lv
无妄之泰：登高上山，宾于四门。吾士得欢，福为我根。震为登，伏巽为高。艮为山、为门，震为宾，坤为师、为士伍。震为欢、为福，坤为我。士伍，宋、元本作吾士。兹依汲古。按：乾为山、震为登，伏巽为高，故曰登高上山。	wu wang zhi tai
无妄之否：天厌周德，命我南国。以礼静民，兵革休息。厌，满足也。乾为天、为周。天厌周德，即天与周德。巽为命，坤为我、为国。乾南，故曰南国。坤为礼、为民。艮为兵革，艮止，故休息。命我，汲古作命与，依宋、元本。《诗·周颂》：“有厌其杰。”传：厌，足也。又《前汉·王莽传》：克厌上帝之心。注，厌，满也。天厌周德，与克厌上帝之心同也。按：坤为我、为国，乾为南、为君，艮为臣，巽为命，故曰命我南国。	wu wang zhi pi
无妄之同人：壅遏堤防，水不得行。火光盛阳，阴霓伏匿。走归其乡。通《师》。坤闭，故为壅遏、为堤防。下与坎遇，故曰水不得行。离为火、为光。坎为阴蜺、为伏。震为走、为归。坤为乡。蜺，汲古作魄。依宋、元本。	wu wang zhi tong ren
无妄之大有：海河都市，国之奥府。商人受福，少子玉食。通《比》。坤为河海、为都市、为国、为奥府。艮为少子，兑为食，乾为玉，故曰玉食。	wu wang zhi da you
无妄之谦：东行避兵，南去不祥。西逐凶恶，北迎福生。与喜相逢。震为东行，艮为刀兵，坎为避，故曰东行避兵。震为南，在外，故去不祥。坎为西，震为逐，坤为凶恶，故曰西逐凶恶。言坎遇坤也。坎为北，震为福喜。迎，汲古作逃。非。依宋、元本。按：震为生、为东、为喜，故东行无凶而可避兵。震为南，震之上见坤，坤为殃，故曰南去不祥。	wu wang zhi qian
无妄之豫：东家中女，嫫母?丑。三十无室，媒伯劳苦。震为东，艮为家。伏离为中女。坤为母、为丑，故曰嫫母。嫫母黄帝妃，貌丑。震数三，坤数十，艮为室，坤寡，故曰三十无室。坎为和、为媒。震为伯，坎为劳苦。	wu wang zhi yu
无妄之随：破亡之国，天所不福。难以止息。兑毁折，故曰破亡。艮为国，为天，为止息。	wu wang zhi sui
无妄之蛊：骖驾蹇驴，日暮失时。居者无忧，保我乐娱。震为骖驾、为马。艮小，故曰驴。兑折，故曰蹇驴。艮为日，兑为昧、为暮。艮为时，兑折，故曰失时。艮为居，为保，震为乐。	wu wang zhi gu
无妄之临：蝃蝀充侧，佞幸倾惑。女谒横行，正道壅塞。详蛊之复。充，汲古作之。正道壅塞，汲古作王道充塞。非。今依宋、元本。	wu wang zhi lin
无妄之观：三羖五牂，相随俱行。迷入空泽，循谷直北。经涉六驳，为所伤贼。通《大壮》。兑为羊，故曰伾、曰牂。艮数三，巽卦数五，故曰三伾五牂。震为行，坤为迷。兑为泽，坤虚，故曰空泽。艮为谷，坤为北。艮为驳，伏乾数六，故曰六驳。《诗·秦风》：“隰有六驳”。疏，陆机云：“驳马，梓榆也。其树皮青白驳荦，遥视似驳马。”据是，是六驳为木。径涉六驳者，言循谷走，经历林木，不为杂树所伤也。若作兽诂，则径涉不合矣。然则焦诂六驳，正与陆合，与毛、郑异也。巽伏为贼。径，汲古作经。依宋、元本。	wu wang zhi guan
无妄之噬嗑：戴喜抱子，与利为友。天之所命，不忧危殆。荀伯劳苦，未来王母。震为喜、为子。艮为戴、为抱、为友。伏巽为利，震巽同声，故曰与利为友。艮为天，巽为命。坎为忧、为危殆。震喜，故不忧殆。荀伯，晋荀跞也。城成周定王室，故《诗》美之曰：“郇伯劳之。”荀，即郇国后也。与毛、郑说异。震为伯。坎为劳、为西。震为王，伏巽为母。戴，宋、元本作载。荀，宋、元本作。均依汲古。殆音以。	wu wang zhi ke shi
无妄之贲：织缕未就，胜折无后。女工多能，乱我政事。伏巽为缕，艮手为织。坎为针、为折，巽为女工，离为乱。第二句，宋、元本作胜折无后。依汲古。能，汲古作态。依宋、元本。	wu wang zhi ben
无妄之剥：行露之讼，贞女不行。君子无食，使道壅塞。《行露》，《召南》篇名。美女能以礼自守也。坤为霜、为露。震为言，艮为反震。《左传》谓为“败言”，故曰讼。艮为贞，坤女；艮止，故不行。艮为君子，坤饥，故无食。艮为道，坤为积聚，故曰壅塞。元本作《复》林。	wu wang zhi bo
无妄之复：羿张乌号，彀射天狼。钟鼓不鸣，将军振旅。赵国雄勇。鬭死荥阳。详噬嗑之旅。此多二三两句。震为钟鼓、为鸣。坤闭，故不鸣。坤为师、为军，震为振。旅，汲古作攘，依宋、元本。赵国或为人名，未必为讹字。噬嗑之旅同。他《林》有作柱者，亦未必是。	wu wang zhi fu
无妄之大畜：延颈望酒，不入我口。商人劳苦，利得无有。夏台羑里，虽危复喜。艮为颈、为望。坎为酒。此无坎象，疑以兑泽为酒也。兑为口，震为商人。伏巽为利。艮为台，纳丙，故曰夏台。艮为里。兑折为危，震为喜。汤囚夏台，文囚羑里。虽危，汲古作难为，依宋、元本。按：通《萃》。《大畜》三至上正反艮，艮为颈、为望，兑为口，坎为酒，伏大坎，故曰延颈望酒，不入我口。	wu wang zhi da xu
无妄之颐：冠带南游，与喜相期。邀于嘉国，拜为逢时。艮为冠，伏巽为带。震为南、为游、为喜、为嘉。坤为国。艮为拜、为位、为时。邀于嘉国，元本作儌于家国。依宋本、汲古。位，元本作为。依汲古。	wu wang zhi yi
无妄之大过：东西触垣，不利出门。鱼藏深水，无以乐宾。爵级摧颓，光威减衰。伏震为东，兑西。艮为垣，震为触。《颐》正反艮，故曰东西触垣。巽为利，艮为门。巽为鱼，坤为深水。震为宾、为乐。言鱼藏水底难得，不能飨宾，故曰无以乐宾。震为爵，坤丧，故曰摧颓、曰灭衰。艮为光，震为威，故曰光威灭衰。灭，汲古作咸，依宋、元本。	wu wang zhi da guo
无妄之坎：两母十子，转息无已。五乳百雏，騂驳骊驹。通《离》。互巽为母，兑数二，故曰两母。震为子，兑数十，故曰十子。震为生，正反震，故曰转息无已。艮为乳，坎数五，故曰五乳。震为百、为雏、为马，故曰骊驹。震为玄黄，故曰骍驳。骍，马色赤黄。驳，马色不纯也。驳，宋、元作駮。依汲古。	wu wang zhi kan
无妄之离：重黎祖后，司马太史。陆氏之灾，雕害悲苦。丁云，《太史公自序》：“昔在颛顼，命南正重以司天，北正黎以司地……当周宣王时，失其守而为司马氏。”首二句，言重祖、黎祖之后为司马氏，为太史公也。离南坎北，故曰重黎。伏艮为祖。震为马、为言、为太史。太史，纪言之官也。阳，宋、元本作陆，依汲古。春秋时晋杀阳处父，故曰灾。《林》或指此。宫，宋、元本作害。依汲古。	wu wang zhi li
无妄之咸：内执柔德，止讼以默。宗邑赖福，祸灾不作。通《损》。伏坤为柔。二至上正覆震，故曰讼。艮止，故“嘿”。乾为宗。坤为邑、为祸灾。震福，故不灾。	wu wang zhi xian
无妄之恒：采唐沫乡，要期桑中。失信不会，忧思约带。详师之噬嗑。	wu wang zhi heng
无妄之遁：宫成立政，衣就缺袂。恭谦为卫，终无祸尤。艮为官、为成。乾为衣，震为袂，震伏，故缺。艮为恭俭、为终，坤为祸尤，坤伏，故无。官，宋、元本作宫。依汲古。	wu wang zhi dun
无妄之大壮：麒麟凤凰，子孙盛昌。少齐在门，利以合婚。招衣弹冠，贵人所欢。对《观》。坤为文，故曰麒麟凤凰。艮为子孙，震为盛昌，巽为齐，艮少，故曰少齐。《左传·昭公二年》：“韩须如齐，逆女。……少姜。”少姜宠，“晋人谓之少齐”是也。艮为门，巽为利。坤为衣，艮为冠、为振、为弹、为贵人。震为欢。第五句，依宋、元本补。汲古无。大，宋、元本作所。依汲古。	wu wang zhi da zhaung
无妄之晋：乱危之国，不可涉域。机发身顿，遂至僵覆。离为乱，坎为危。坤为国、为域。震为涉，震覆艮止，故不可涉。坎为机。坤为身、为死，故曰顿。《释名》：“顿，僵也。”下二句，汲古作机机发发，身顿僵覆。今依宋、元本。	wu wang zhi jin
无妄之明夷：千雀万鸠，与鹞为仇。威挈不敌，虽众无益。为鹰所击。坤为千万，离为雀鸠。反艮为鹰鹞，坎为仇。震为威，坎为众。反艮首向下，故曰为鹰所击。势，宋、元本讹挈。兹依汲古。汲古下多万事皆失四字。依宋本删。按：明夷下离为雀鸠，三至五反艮为鹰鹞，互坎为仇，反艮首向下，只见千雀万鸠不敌雄鹰，任其所伤，惨不忍睹。	wu wang zhi ming yi
无妄之家人：众神集聚，相与议语；南国虐乱，百姓愁苦。兴师征讨，更立圣主。详屯之节。圣，汲古作贤。依宋、元本。坎为圣也。	wu wang zhi jia ren
无妄之睽：颜渊闵骞，以礼自闲。君子所居，祸灾不存。通《蹇》。艮为颜，坎为渊、为悲闵。艮手为骞，故曰颜渊闵骞。艮为闲、为君子、为居。坎为祸，在外，故曰不存。	wu wang zhi kui
无妄之蹇：三桓子孙，世秉国权。爵世上卿，富于周公。桓，木名。艮为木，离卦数三，故曰三桓。艮为子孙，艮手为秉。秉，持也。艮为国、为爵、为上卿。遇卦《无妄》震为周、为公，乾为富。鲁季孙、孟孙、叔孙，皆桓公后，故曰三桓，与鲁相终始也。爵世，汲古作爵势。依元本。《论语》：“季氏富于周公。”	wu wang zhi jian
无妄之解：鹤鸣九皋，处子失时。载土贩盐，难为功巧。震为鹤、为鸣。数九，故曰九皋。鹤鸣，《小雅》篇名。毛谓教宣王求贤。兹曰处子失时，义与毛异。巽为伏，故为处子。震为载、为商贩。坎为土。坎土象，后只邵子与《易林》同，他未见也。盐象，《说文》：“古宿沙煮海水为盐。盐，咸也。”又按，《洪范》：“水曰润下……作咸。”疑仍坎水象。卦有重坎，故既曰土，又曰盐。巧，汲古作力，依宋、元本。子为土之讹。	wu wang zhi jie
无妄之损：方轴圆轮，东行不前。组囊以锥，失其事便。还师振旅，兵革休止。损之坤为方、为轴，伏乾为圆，故曰方轴圆轮。震为车、为行，艮止，故不前。坤为帛、为囊，故曰组囊。艮为刀刃、为锥。轴方车不行，以囊盛锥必脱颖，二者皆不便也。坤为师旅，震为反，故曰还师。艮为兵革，艮止，故休。车，宋、元本讹东。依汲古。按：《损》互坤为方、为轴、为舆。伏乾为圆。二至上正反震，震为车、为行，艮为止，故曰车行不前。坤为众，故为师旅。震为威为战，艮为兵革、为止，故曰还师振旅，兵革休止。	wu wang zhi sun
无妄之益：鱼扰水浊，桀乱我国。驾龙出游，东之乐邑。天赐我禄，与生为福。坤为鱼、为水、为浊。震为扰，故曰鱼扰水浊。坤为恶，故曰桀。坤为乱、为国，震为龙、为出游、为东、为乐。坤为邑，故曰乐邑。伏乾为天、为禄、为福。天赐我禄，汲古作尺赐我乐。今依宋、元本。	wu wang zhi yi
无妄之夬：白虎黑狼，伏司亦长。遮遏牛羊，病我商人。伏艮为虎狼。兑西方金，故曰白虎。坤色黑，故曰黑狼。艮止，故曰伏伺、曰遮遏。艮为山阳。坤为牛，兑为羊。坤为病、为我。巽为商旅。伏伺山阳，宋、元本作“伏司亦长”。依汲古。	wu wang zhi kuai
无妄之姤：履危不安，趺顿我颜，伤踵为癞。伏震为履。巽殒落，故曰不安、曰跌顿。我颜、肿、瘢，疑用《无妄》艮象。瘢，宋、元本作癫。依汲古。	wu wang zhi gou
无妄之萃：三人辇车，乘入旁家。王母贪叨，盗我资财。亡失犁牛。对《大畜》。震为人、为车。震数三，故曰三人辇车。震为东，艮为家，巽为入。坤为母，对乾，故曰王母。兑食，故曰贪叨。互巽为盗，坤为资财，为亡失、为牛。东，宋、元本作乘，依汲古。按：坤为毋，伏乾为王，故曰王母。兑为口、为食，故曰王母贪叨。	wu wang zhi cui
无妄之升：三雁南飞，俱就井地。鰕鰌饶有，利得过倍。《升》之互震为雁、为南，数三，故曰三雁南飞。兑为塘池。坤巽皆为鱼，故曰虾鳅饶有。巽为倍利。塘池，宋、元本作井地。兹依汲古。雁，汲古作鹤。依宋、元本。按：《升》?之互震为雁、为飞、为南，数三，故曰三雁南飞。兑为池塘，巽为虾鳅，初至四正反兑，亦正反巽，故虾鳅饶有而利得过倍。	wu wang zhi sheng
无妄之困：鹰栖茂树，猴雀往来。一击获两，伏不枝梧。对《贲》。艮为鹰，震为茂树，艮在震上，故曰鹰栖茂树。离为雀，巽为进退、为往来。艮为击，坎数一，故曰一击。坎为获，兑卦数二，故曰获两。巽为利、为枝柯。利在枝柯，言以枝柯为隐蔽也。第四句，宋、元本作“伏不枝梧”。候作猴。兹依汲古。	wu wang zhi kun
无妄之井：尧舜钦明，禹稷股肱。伊尹往来，进礼登堂。显德之徒，可以辅王。对《噬嗑》。震为帝，故曰尧舜。离为明，艮为臣，故曰禹稷、曰伊尹。巽为往来、为股肱。震为履、为进、为登，艮为堂，故进履登堂。艮贵为显。震为王。履，宋、元本作礼。依汲古。	wu wang zhi jing
无妄之革：枯旱三年，草叶不生。粢盛空乏，无以供灵。详《需》林。乏，元本讹之。依宋本、汲古。莱，宋、元本作叶。依汲古。	wu wang zhi ge
无妄之鼎：口方缓唇，为和枢门。解释钩带，商旅以欢。兑为口，伏坤，故曰方口。兑又为唇，坤柔，故曰缓唇。伏坎为枢、为智，坤为门。言口舌为智慧之枢机也。震为解释，巽为带、为商旅。兑悦，故欢。坎为矫，或为钩。首句，宋本作口方缓唇。汲古作方口圆舌。依元本。知，宋、元本作和。依汲古。	wu wang zhi ding
无妄之震：凫鷖池水，高陆为海。江河横流，鱼鳖成市。千里无墙，鸳凤游行。震为凫，坎为池、为水。艮为陆，四爻艮覆成坎，故高陆为海。又四爻上下皆重阴而坤为河海，故曰横流。伏巽为鱼、为市。艮为鳖、为墙。震为千里，艮覆，故无墙。伏离为鸳凤，震为游行。首句，宋、元本作凫医池水。依汲古。	wu wang zhi zhen
无妄之艮：烹鱼失刀，驾马车亡。铅刀不及，鲂鲤腥臊。伏巽为鱼。艮为刀，坎为失，故曰失刀。震为车、为马，坎隐，故马亡。艮为刃，下柔，故曰锡刃。伏巽为鲂鲤、为臭，故曰腥臊。又巽为入，巽伏，故不入。车马，宋、元作马车。入，宋、元作及。锡刃，宋、元作铅刀。均作汲古。	wu wang zhi gen
无妄之渐：戎狄蹲踞，无礼贪叨。非吾族类，君子攸去。此用遇卦象《无妄》。伏坤为戎狄，震为箕，故曰蹲踞，蹲踞，即箕踞也。伏震兑皆为口，故曰贪叨。坤为礼、为族类。坤伏，故曰无礼，曰非吾族类。艮为君子。	wu wang zhi jian
无妄之归妺：渡河逾水，濡洿其尾。不为祸忧。捕鱼遇蟹，利得无几。坎为河、为水、为狐、为濡。伏艮为尾，坎为祸忧，震乐，故不忧。伏巽为鱼、为利，艮为蟹。言占得此者，虽无忧患，而利得甚少也。狐濡，宋、元本作濡洿。今依汲古。	wu wang zhi gui mei
无妄之丰：河水小鱼，不宜劳烦。苛政苦民，君受其患。伏坎为河。巽为鱼，兑小，故曰小鱼。坎为劳、为民、为患。震为君。言政苛害民，而卒受患者，仍在君也。出，宋、元本作水。害作苦。依汲古。	wu wang zhi feng
无妄之旅：偃武修文，兵革休安。清人逍遥，未归空闲。震为武，震伏，故曰偃武。离在上，故曰修文。艮为兵、为革，艮止，故休。未归，汲古作来归。依宋、元本。《清人》，《诗·郑风》篇名，“河上乎逍遥”。按：《旅》椬之震为武、为伐，震伏，故曰偃武。离在上，离为文，故曰修文。	wu wang zhi lv
无妄之巽：九疑郁林，沮湿不中。鸾鸟所去，君子不安。伏震数九，坎为疑，震为丛木，故曰九疑郁林。皆南方郡，震为南也。互坎，故沮湿。震为惊鸟，震往，故曰去。艮为君子、为安，坎险，故不安。所，汲古作兹。从宋、元本。	wu wang zhi xun
无妄之兑：持猬逢虎，患厌不起。遂至欢国，与福笑语，君王乐喜。通《艮》为虎、为搏。互坎为猬、为患。猬能伏虎，故患厌不起。艮为国，互震为欢、为笑语。艮为君子。君子，宋、元本作君王。依汲古。	wu wang zhi dui
无妄之涣：狗生龙马，公劳妪苦。家无善驹，折悔为吝。艮为狗，震为龙马、为生。震为公，巽为妪，坎为劳苦，故曰公劳妪苦。艮为家，震为驹。坎为折。善驹，汲古作筐筥。从宋、元本。因震在艮下，故曰狗生龙马。	wu wang zhi huan
无妄之节：婴孩求乳，慈母归子。黄麑悦喜，得其甘饵。震为婴孩，艮为乳、为求，故曰婴孩求乳。伏巽为慈母，震为子、为归，故曰慈母归子。震为玄黄、为鹿，故曰黄麂。又为喜、为饵。	wu wang zhi jie
无妄之中孚：有两赤鹞，从五隼噪。操矢无括，趣释尔财。扶伏听命，不敢动摇。艮为鹞、为隼。正覆艮，兑卦数二，故曰两鹞。巽卦数五，故曰五隼。兑纳丁，故曰赤。艮为矢、为操。筈，箭末受弦处也，兑象也。艮矢在上卦，上卦兑覆，故无筈。震为射，矢无筈则不能射，故释不射也。艮为扶，巽为伏、为命。扶伏，即匍匐，伏地以手行也。艮震象也。动摇，应作摇动，与命协。筈，宋、元本作括。射，作财。兹从汲古。	wu wang zhi zhong fu
无妄之小过：伊尹智士，去桀耕野。执顺以强，文和无咎。震为士、为耕。兑刚鲁，故曰桀。艮手为执，巽顺，故曰执顺。震为强健，艮为天。天祜，宋、元本作文和。兹依汲古。	wu wang zhi xiao guo
无妄之既济：逐鹿西山，利入我门。阴阳和调，国无灾殃。长子东游，须其三仇。《无妄》艮为鹿、为山、为门。震为逐，巽为利、为入。《既济》阴阳平均，六爻当位，故曰阴阳调和。各本下多“长子东游，须其三仇”八字。与上文义不协。汲古注曰“疑衍文”，故不录。	wu wang zhi ji ji
无妄之未济：龙兴之德，周武受福。长女宜家，与君相保。长股远行，狸且善藏。《无妄》震为龙、为德、为周、为武、为君。巽为长女，为长股，为藏。艮为家、为狸。受，汲古作成。保作德。均依宋、元本。大畜之第二十六	wu wang zhi wei ji
大畜之大畜：朝鲜之地，箕伯所保。宜人宜家，业处子孙，求事大喜。震为朝，艮在东北，故曰朝鲜。伏坤为地，震为箕、为伯、为人。艮为家、为子孙、为求。《后汉书》：“箕子封朝鲜，教以礼义，其人终不相盗，无门户之闭。”箕伯，汲古作姬伯。依宋、元本。	da xu zhi da xu
大畜之乾：金柱铁关，坚固卫灾。君子居之，安无忧危。此全用大畜象。艮为金铁，震为柱。艮为关、为坚固、为君子、为居。坚，汲古作胶。危，作疑。兹依宋、元本。	da xu zhi gan
大畜之坤：转祸为福，喜来入屋。春成夏囤，可以饮食。保全家室。《大畜》震喜，艮屋，兑悦，故喜来入屋。艮为城、为国。震为春，故曰春城。艮纳丙，故曰夏国。兑为饮食。艮为室家，艮为守，故室家可保。	da xu zhi kun
大畜之屯：水暴横行，缘屋坏墙。泱泱溢溢，市师惊惶。居止不殆，与母相保。坎坤皆为水，故曰横行。艮为屋、为墙。艮在上，故曰浮屋。坎破，故曰坏墙。坤为师，震为惊惶，伏巽为市。艮为居止，坤为母。按：《屯》之互艮为屋，艮在坎坤大水之上，故曰浮屋。妙哉！	da xu zhi tun
大畜之蒙：虎豹熊罴，游戏山隅。得其所欲，君子无忧。旅人失利，市空无人。艮为虎豹熊罴，震为游戏，在艮下，故曰山隅。艮为君子，坎为忧，震解，故无忧。各本下有“旅人失利，市空无人”二句。与上吉凶不类，断为衍文。删。按：《蒙》之二至上正反艮，亦正反震，艮为山，震在艮下，故曰山隅。	da xu zhi meng
大畜之需：躬体履仁，尚德止讼。宗邑以安，三百无患。乾为仁，伏坤为躬、为礼。天水《讼》。《需》坎水下降，乾阳上升，阴阳交，故止“讼”。乾为百，离卦数三，故曰三百。坎为患。丁云，齐管仲夺伯氏骈邑三百，没齿无怨，《林》或指此。礼，宋、元本作体。依汲古。以，汲古作已。百作伯。兹依宋、元本。按：乾为德、为生，德育万物，德润身，亦润心，故尚德止讼。	da xu zhi xu
大畜之讼：江淮易服，玄黄朱饰。灵公夏徵，哀相无极。高位崩颠，失其宠室。对《明夷》。坤坎皆为水，故曰江淮。震为玄黄，坎为赤，故曰朱饰。震为公、为神，故曰灵公。离为夏，震为衣，坎伏，故曰衷衵。衵，亵衣。衷，怀也。艮为位、为室，艮覆，故曰崩、曰失。衷衵，宋、元本作哀相。汲古作哀祸。顾千里曰：“哀相乃衷衵之讹。”《左传·宣公九年》：“陈灵公与孔宁、仪行父通于夏姬，皆衷其衵。”徵舒耻之，射杀灵公。衵音日。	da xu zhi song
大畜之师：不虞之患，祸至无门。奄忽暴卒，痛伤我心。详蒙之明夷。	meng zhi ming yi
大畜之比：三涂五岳，去危入室。凶祸不作，桀盗尧服。失其宠福，贵人有疾。艮山，故曰三涂五岳。艮数三，坎数五也。坎危在外，故曰去危。艮为室，坤为凶祸、为恶，故曰桀。坎为盗、为圣，故曰尧。坤为服也。乾为宠福，乾伏，故失。艮为贵，坎为疾，故曰贵人有疾。按：艮纳丙，故数三。坎纳戊，故数五。	da xu zhi bi
大畜之小畜：配合相迎，利心四乡。昏以为期，明星熠熠。欣喜君奭，所言得当。巽为利，正反巽相合，故曰相迎。巽数四，故曰四乡。伏坤为乡、为昏，艮为时，故曰昏以为期。离为星、为明，故曰明星煌煌。兑悦，故欣喜。奭，盛也。怿，悦也。奭怿，犹大悦也。兑口为言，正反兑，故曰得当。煌煌，宋、元本作熠熠，不协。奭怿，宋、元作君奭。均依汲古。当，汲古作偿。依宋、元本。	da xu zhi xiao xu
大畜之履：三手六身，莫适所闲。更相摇动，失事便安。箕子佯狂，国乃不昌。伏《谦》。艮为手，数三，故曰三手。坤为身，坎数六，故曰六身。艮为闲，正反艮，故曰莫适所闲。正反震，故曰更相摇动。坤为事，坎为失，失事便安者，言事不得安也。震为箕子、为狂。坤为国，坤丧，故不昌。全用旁通。第四句，汲古作动失事宜。依宋、元本。	da xu zhi lv
大畜之泰：虎卧山隅，鹿过后朐。弓矢设张，会为功曹。伏不敢起，遂全其躯，得我美草。详大有之讼。汇，宋本作会。会为音讹字。元本、汲古作猬。汇，即猬。见《尔雅》。	da xu zhi tai
大畜之否：麟凤执获，阴雄失职。自卫反鲁，猥昧不起。禄福讫已。坤为文，故曰麟凤。艮为拘，故曰执获。乾为英雄，巽陨落，故失职。伏震为卫、为反。兑为鲁，又为昧。猥，曲也。坤死，故曰不起、曰讫已。乾为禄福。《公羊传·哀公十四年》：获麟，孔子观之，反袂掩泣，自伤将死。英，宋、元本作阴，依汲古。猥，汲古作畏。禄福作福禄。均依宋、元。	da xu zhi pi
大畜之同人：栾子作殃，伯氏诛伤。州犂奔楚，失其宠光。《左传·成公十五年》：“晋三郤害伯宗，谮而杀之，及栾弗忌。伯州犁奔楚。”卦通《师》震为木、为子，故曰栾子。为伯、为楚、为奔。坤死，故曰殃，曰诛，曰失。	da xu zhi tong ren
大畜之大有：黄帝出游，驾龙骑马。东至太山，南过齐鲁。王良御左，文武何咎？不利市贾。此用大畜象。震为黄，乾为帝、为行，故曰出游。乾为龙马。震为东，艮为山，故东至泰山。乾为南，兑为鲁，伏巽为齐，故南过齐鲁。乾为王，兑为右。伏坤为文，巽为市贾，巽伏，故不利。乘，宋、元本作骑。右作左。今依汲古。	da xu zhi da you
大畜之谦：齐鲁争言，战于龙门。遘怨致祸，三世不安。详坤之离。齐鲁用伏象。	da xu zhi qian
大畜之豫：道礼和德，仁不相贼。君子往之，乐有其利。震为道，坤为体。坎为和、为贼，震为仁，故不相贼。震为乐，艮为君子。礼，元本作理。兹依宋本、汲古。	da xu zhi yu
大畜之随：妪妬公姥，毁益乱赖。使我家愦，利得不遂。巽为妪，震为公。兑为毁。艮为家，巽为利。妮者泥也，滞也。《论语》：“致远恐泥。”公泥者，公怠于事也。有此二因，致家事毁乱，利得不遂也。妮，从元本，疑为泥讹。宋本、汲古作姥。类，宋、元本作赖。依汲古。利得不遂，汲古作利不得遂，依宋、元本。愦，汲古作愤。依宋、元本。	da xu zhi sui
大畜之蛊：一巢九子，同公共母。柔顺利贞，出入不殆。福禄所在。艮为巢，坎数一，故曰一巢。震为子，数九，故曰九子。震为公，巽为母，为柔顺，为利，为入。震为福禄、为出。出入，汲古作君子。依宋、元本。	da xu zhi gu
大畜之临：崔嵬北岳，天神贵客。温仁正直，主布恩德。闵哀不已，蒙受大福。详师之丰。	da xu zhi lin
大畜之观：三雎逐蝇，陷堕釜中。灌沸弇殪，与母长决。巽为蛆蝇，艮数三，故曰三蛆。巽为堕，坤为釜、为母、为死，故淹殪。蛆，宋、元本作睢。依汲古。	da xu zhi guan
大畜之噬嗑：东山西陵，高峻难升。灭夷掘垒，使道不通。商旅无功，复反其邦。艮为山陵，离东坎西，故曰东山西陵。艮为高峻，坎险，故难升。坎为平，故曰灭夷。艮为垒，艮手为掘、为道、为邦。震为商旅、为反。坎陷，坎险，居中爻，故道不通而商旅困也。掘垒，元本作握累。依宋、汲古本。	da xu zhi ke shi
大畜之贲：常得自如，不逢祸灾。福禄自来。《贲》之互坎为祸灾，互震出，故不逢。艮为君子，震为乐、为福禄。按：《贲》之互坎为祸灾，互震为德、为一阳生，为出。故常德自如，不逢祸灾。	da xu zhi ben
大畜之剥：范子妙材，戮辱伤肤。然后相国，封为应侯。详师之井。	shi zhi jing
大畜之复：狼虎结集，相聚为保。伺啮牛羊，道绝不通。病我商人。此用大畜象。艮为虎狼，正反艮，艮止，故曰虎狼结集，相聚为保。伏坤为牛，兑为羊、为口，艮止，故曰伺啮牛羊。艮为道，震为商人，艮止，故道不通而商旅困也。集，汲古作谋。保作俦。伺讹同。均依宋、元本。按：《大畜》之艮为虎狼，三至上正反艮相对，故聚集成群。	da xu zhi fu
大畜之无妄：不直杜公，与我争讼。媒伯无礼，自令塞壅。震为杜、为公。杜公，未详所指。初至四正反震，故曰争讼。震为伯。直，汲古作宜，从宋、元本。杜公，疑即杜伯，周宣王杀之，非其罪。即为人见王，诉其无罪。后射死宣王于镐。事见《周语》及《周春秋》。媒伯无礼者，言王妄以无礼之事媒孽杜伯，而王不知也。	da xu zhi wu wang
大畜之颐：上天楼台，登降受福，喜庆自来。艮为天，坤为楼台。艮为拜。震为登、为喜。拜，宋、元本作降。大作自。兹依汲古。	da xu zhi yi
大畜之大过：三羊上山，东至平原。黄龙服箱，南至鲁阳。貌其佩囊，执绶车中。行人无功。伏《颐》。震为羊，艮为山，数三，故曰三羊上山。震为东，坤为平原，震为黄龙、为箱、为南。兑为鲁。鲁阳，在南阳郡。坤为囊、为车，巽为绥。震为行人。原，汲古作康。依宋、元本。宋、元本完作貌。珮作佩。绥讹绶。有庆作无功。均依汲古。按：《大过》通《颐》。兑、震皆为羊。羊者，阳也。	da xu zhi da guo
大畜之坎：天地闭塞，仁智隐伏。商旅不行，利深难得。艮为天，坎为闭塞。震为仁，坎为智、为隐伏，故曰仁智隐伏。震为商旅、为行，巽为利，巽伏，故曰难得。	da xu zhi kan
大畜之离：延陵适鲁，观乐太史。车辚白颠，知秦兴起。卒兼其国，一统为主。兼用对象。坎艮为少男，故曰延陵。延陵，季子也。兑为鲁，震为乐，离为观。太史者，掌乐之官。观乐太史，言观乐于太史也。震为车、为的颡，故曰白颠。兑为秦，震为兴起。艮为国，正覆艮，故兼其国。震为主，坎数一，言秦兼并六国，一统天下也。辚与《毛诗》异。全用吴季札在鲁观乐事。	da xu zhi li
大畜之咸：櫜戢甲兵，归放马牛。径路开通，国无凶忧。朽墙不凿，疾病难治。艮为甲兵，艮止，故曰櫜戢。互乾为马。艮为牛、为径路。艮为国，震乐，故无忧。	da xu zhi xian
大畜之恒：牛骥同堂，郭氏以亡。国破为墟，君奔走逃。槽，各本作堂，依小畜之晋校。主君，各本作君奔，依豫之姤校。兑为羊，象形，故亦为牛，震为马，故曰牛骥同槽。槽亦震象。震为主君，在外，故曰走逃。	da xu zhi heng
大畜之遁：大尾小腰，重不可摇。栋挠榱坏，臣为君忧。阳大之言，消不为患，使我复安。乾为大。艮为尾、为栋榱。巽陨，故桡坏。艮为臣，乾为君。遁阳消卦，故臣为君忧。乾为言，艮火在下，故曰汤火之言。汤者，九家、荀爽皆以乾为河，疑乾有水象。有水，故不畏火，故曰消不为患。艮止，故安。汤火，元本作阳火。兹依汲古。按：《遁》阴消阳，乾为海、为言、为顺，艮火在下，故曰汤火之言，消不为患。乾为海，见《易林》。	da xu zhi dun
大畜之大壮：太一置酒，乐正起舞。万福攸同，可以安处，绥我齯齿。指空无饵，不利为旅。详复之家人。	da xu zhi da zhaung
大畜之晋：饮酒醉酗，跳起争鬭。伯伤叔僵，东家治丧。坎为酒，坤迷，故醉。《大畜》正反艮震，故曰争斗。震为伯，兑伤，故曰伯伤。艮为叔，艮止，故曰叔僵。震东，艮家。皆用遇卦象。	da xu zhi jin
大畜之明夷：山险难登，渭中多石。车驰轊击，重载伤轴。载担善踬，跌踒右足。详乾之谦。涧，宋、元本作。作。均依汲古。	da xu zhi ming yi
大畜之家人：争讼不已，更相咨询。张事弱口，被发北走。耳顺从心，躬行至仁。不须以兵，天下太平。详讼之损。顾千里云：明夷之临作“击訽”，与下“走”韵，当从。各本皆作咨询。询即訽之讹字。按顾说是也，今从之。宋、元本下多“耳顺从心，躬行至仁，不须以兵，天下太平”四句，依汲古。	da xu zhi jia ren
大畜之睽：心志无良，伤破妄行。触墙抵壁，不见户房。先王闭关，商旅委弃。坎为心志，兑为伤破。伏艮为墙壁户房。坎隐，故不见。艮为关，坎闭。	da xu zhi kui
大畜之蹇：宁夬鸱鴞，治成御灾。绥德安家，周公勤劳。详噬嗑之渐。佞，宋、元本作夬。依汲古。遇，汲古作御。依宋、元本。	da xu zhi jian
大畜之解：清人高子，久在外野。逍遥不归，思我慈母。详贲之艮。	da xu zhi jie
大畜之损：两虎争鬭，服创无处。不成仇雠，行解却去。艮为虎，正反艮，故曰两虎争斗。伏巽为股，兑为创。巽伏，故曰无处。股，元本讹服。依汲古。	da xu zhi sun
大畜之益：天女推床，不成文章。南箕无舌，饭多沙糖。虚象盗名，雄鸡折颈。巽为女，艮为天。天女，织女星也。艮为床，坤为文章。震为南、为箕，艮为星。箕，二十八宿星名。艮为沙，巽为糠。《诗·小雅》：“跂彼织女，终日七襄。虽则七襄，不成报章。”又“维南有箕，不可以扬”。不扬，故饭多沙糠。坤为众。巽为盗、为鸡，震为雄，艮为颈，巽陨，故折。踞，多作推，依小过之比改。虐众，宋本作虚象。非。依元本、汲古。	da xu zhi yi
大畜之夬：太子扶苏，走出远郊。佞幸成邪，改命生忧。慈母之恩，无路致之。通《剥》。艮在上，故曰太子。艮手为扶，坤为扶苏、为郊。乾为言，兑口亦为言，故曰佞。巽为命，兑为反巽，故曰改命。言太子扶苏远出备边，李斯、赵高竟改始皇玺书，杀扶苏也。《革·九四》云：“改命吉。”即谓巽覆也。坤为忧、为母。出于，元本作走出。依汲古。按：巽为命，《夬》之兑为反巽，故曰改命。《革·九四》“改命吉”，而赵高矫旨杀太子扶苏则改命凶。	da xu zhi kuai
大畜之姤：寒暑相推，一明一微。赫赫宗周，光荣灭衰。《姤》夏至一阴生，消阳，故曰寒暑相推。乾为宗，震为周。震伏，故光灭。	da xu zhi gou
大畜之萃：鸡狗相望，仁道笃行。不吠昏明，各安其乡。周鼎和饵，国富民有。八极蒙佑。巽鸡，艮狗，艮望，兑为吠，坤为乡、为安。后三句与前四句不类，象亦不合。疑衍。	da xu zhi cui
大畜之升：窗牖户旁，道利明光。贤智辅圣，仁施大行。家给人足，海内殷昌。伏《无妄》。艮为窗牖户房，震为通利，艮为明光。乾为圣、为仁。艮为家，坤为海。	da xu zhi sheng
大畜之困：雨雪三日，鸟兽饥乏。旅人失宜，利不可得。几言解患，以疗纷难。危者复安。坎为雨雪，离卦数三，故曰三日。伏艮为鸟兽，离虚，故饥。巽为旅人、为利。伏震为言、为解。坎为患、为危，艮为安。多用伏象。日，汲古作月。几作机。纷作笃。者作身。均依宋、元本。	da xu zhi kun
大畜之井：白鹄衘珠，夜食为明。膏润渥优，国岁年丰。中子来同，见恶不凶。伏震为白鹄、为珠，兑为卫，故曰白鹄衔珠。坎为夜，离为明。坎为膏润。艮为国，震为年岁。坎为中男，故曰仲子。岁，疑富之讹。	da xu zhi jing
大畜之革：从豕牵羊，与虎相逢，虽惊不凶。兑为羊，巽为豕，互乾为虎。言有羊豕，虎即不咥人。	da xu zhi ge
大畜之鼎：凫雁哑哑，以水为宅。雌雄相和，心志娱乐。得其所欲，绝其患恶。详大有之归妹。宋、元本下多“绝其患恶”四字。依汲古。	da xu zhi ding
大畜之震：逐狐平原，水遏我前。深不可涉，暮无所得。艮为狐，震为逐，坎水艮止，故曰水遏我前。坎为暮、为失，故无得。	da xu zhi zhen
大畜之艮：窟室蓬户，寒贱所处。十里望烟，散涣四方。形体灭亡，下入深渊。终不见君。艮为窟室、为户，互震，故曰蓬户。坎为寒、为烟，震为千里。坎为深渊。震为君，坎隐，故不见。	da xu zhi gen
大畜之渐：桀纣之主，悖不可辅。贪荣为人，必定其咎。聚鈠积实，野在鄙邑，未得入室。离为恶人，故曰桀纣。伏震为主，坎为悖。艮为荣、为邑、为室。坎为聚敛，巽为入。敛，宋、元本作依汲古。鄙，汲古作都。得入作来我。兹依宋、元本。	da xu zhi jian
大畜之归妺：仓库盈亿，年岁有息。商人留连，虽久有得。阴多阳少。因地就力。伏艮为仓库，坎众，故盈亿。震为年岁、为生、为息、为商人。坎陷，故流连。	da xu zhi gui mei
大畜之丰：火山不然，钓鲤失纶。鱼不可得，利去我北。三人同福，以兴周国。君子安息。离火，伏艮，故曰火山。兑水在上，故曰不然。巽为系，故为钓。为鱼、为纶。兑折，故失纶。巽陨落，故鱼不得而失利也。火，汲古作泰。依宋、元本。《神异经》：“南荒外有火山。”	da xu zhi feng
大畜之旅：童女无媒，不宜动摇。安其居庐，傅母何忧？兑少，故曰童女。坎为媒，坎伏，故无媒。无媒，故不宜动。艮为安、为室。巽为母。宜，汲古作利，依宋、元本。室，宋、元本作居。依汲古。	da xu zhi lv
大畜之巽：载风云母，游观东海。鼓翼千里，见吾爱子。巽为风、为母。此句疑有讹字，或为载风乘云也。兑为海，伏震，故曰游观东海。离为观也。震为翼、为鼓、为千里。兑悦震子，故曰爱子。	da xu zhi xun
大畜之兑：鸿盗我襦，逃于山隅。不见武迹，使伯心忧。伏艮。互震为鹤、为衣。坎为盗，艮为山，故逃于山隅。震为武迹。《诗·大雅》：“履帝武敏歆。”《传》：“武，迹也。”震为伯，坎为心、为忧。坎为隐伏，故不见武迹。武，汲古作其。依宋、元本。	da xu zhi dui
大畜之涣：视夜无明，不利远乡。闭门塞牖，福为我母。坎为夜，故不明。艮为视、为乡、为门户。坎为闭塞。震为福，巽为母，言夜黯不明，不宜远行，杜门不出，或致福也。无，汲古作失。依宋、元本。	da xu zhi huan
大畜之节：三狗逐兔，子东北路。利以进取，商人有得。艮为狗，数三，故曰三狗。震为兔、为逐。艮居东北，为路，故曰于东北路。震为进、为商人。于，宋、元本作子。依汲古。北，汲古作门。依宋、元本。	da xu zhi jie
大畜之中孚：武王不豫，周公祷谢。载璧秉圭，安宁如故。《书·金滕》：武王不豫，周公册祝，“植璧秉圭”，请以身代，翊日王瘳。震为武、为王、为周、为公。为言，故曰祷。为玉，故为圭璧。艮手为秉。载，今《书》作“植”，《史记》作“载”，未知孰是。	da xu zhi zhong fu
大畜之小过：同载共车，中道别去。爵级不进，君子不兴。震为车、为载。艮为道、为反震，故曰别去。言背震别行也。震为樽爵，艮为君子。艮止，故不进。古君子方得乘舆。下舆，言不仕也。下舆，宋、元本作不兴。依汲古。	da xu zhi xiao guo
大畜之既济：六雁俱飞，游戏稻池。大饮多食，食饱无患。举事不遂，商旅作愦。坎数六，震为雁、为飞。卦有三半震，故曰俱飞。震为逝、为稻。坎为池，兑为饮食。	da xu zhi ji ji
大畜之未济：符左契右，相与虐乱。乾坤利贞，幸生六子。长大成就，飒然如母。不利为咎。卦一阴一阳相间皆相交，故曰符契、曰合齿。震左兑右。兑齿，坎为合也。卦气至亥，阴凝于阳，故曰利贞。《未济》，亥月之卦也。至子则震出矣，故出生六子。依兑之大过校删末句“不利为咎”四字。合齿，宋、元本作虐乱。出生，元本作幸生。汲古作季生。风言，宋、元本作飒然。皆非。按：亥月阳伏，与阴相凝，故曰利贞。贞者，正也，藏也，阳不制阴之时。颐之第二十七	da xu zhi wei ji
颐之颐：家给人足，颂声并作。四夷宾服，干戈卷阁。艮为家，震为人，坤多，故给足。震为声。坤阴，故为夷狄。震卦数四，故曰四夷。震为宾，艮为干戈。艮止，故卷阁。	yi zhi yi
颐之乾：思初道古，哀吟无辅。阳明不制，上失其所。乾为初、为古。《颐》互坤为思、为哀。震为道、为吟。一阳在上，故曰失所。阳明不制者，言阳不能制阴也。全用遇卦象。道，元本作悼。依宋本、汲古。按：《颐》卦为子月冬至后阳养圣胎之时，故阳不制阴。	yi zhi gan
颐之坤：江河淮海，天之奥府。众利所聚，宾服饶有。乐我君子。详乾之观。	yi zhi kun
颐之屯：三雁俱行，避暑就凉。适与矰遇，为缴所伤。震为雁，数三，故曰三雁。坎为寒，离伏，故曰避暑就凉。伏巽为矰缴，兑为伤。矰，元本作缯，依宋本、汲古。行，汲古作飞。依宋、元本。	yi zhi tun
颐之蒙：秋南春北，随时休息。处和履中，安无忧凶。伏兑为秋，艮纳丙，故曰秋南。震为春，坤为北，故曰春北。艮为鸿雁，雁随阳转，故曰随时。艮为时、为休息。坎为中和，震为履，艮为安。按：《蒙》之艮纳丙，南方丙丁火，伏兑为秋，故曰秋南。	yi zhi meng
颐之需：履危无患，跳脱独全。不利出门，伤我左踝。疾病不食，鬼哭其室。坎为危、为患，跳脱在外，故无患。乾为门户，出门遇险，故不利。兑为伤，膝象疑为坎。股之屈信，全在膝，而坎为矫，又为美脊，以义以形，皆有膝象。互离为东，故曰伤我左膝。坎为疾病，兑为食，坎忧，故云不食。坎为鬼、为室，兑为口，故曰鬼哭其室也。跳，汲古作逃。依宋、元本。膝，宋、元本作踝。今依汲古。	yi zhi xu
颐之讼：东家凶妇，怒其公姑。毁柈破盆，弃其饭飱。使吾困贫。巽为妇，坎凶。伏震为东、为公，巽为姥。姥，母也。伏震为、为盆，坎为破。巽为饭餐，风散，故曰弃。伏坤为吾、为贫。怨，元本作怒，姥作姑，依宋本、汲古。，汲古作盘，依宋、元本。	yi zhi song
颐之师：泥滓洿辱，弃捐沟渎。众所笑哭，终不显禄。坤土坎水，故曰泥、曰污。坎为沟渎、为众。震为笑哭，坤贱，坎隐，故曰终不显禄。污，宋、元本作洿，依汲古。	yi zhi shi
颐之比：旦往暮还，各与相存，身无凶患。《颐》震为旦、为往。坤为暮。艮者，震之反，故曰暮还。坤为身，坎为患。凶患，汲古作患凶。依宋、元本。	yi zhi bi
颐之小畜：六翮长翼，夜过射国。高飞冥冥，羿氏无得。伏《豫》震为翩，为翼，坎数六，故曰六翮长翼。坤为夜、为国，震为射，故曰射国。震为飞。坤恶，故曰羿。坤虚，故无得。	yi zhi xiao xu
颐之履：蜂虿之门，难以止息。嘉媚之士，为王所食。从去其室。巽为虫，伏坎为毒，故曰蜂虿。乾为门，风散，故难以止息。兑为媚、为食。乾为王，伏坎为室。言王食养嘉士，士皆归王室也。伏震为士。门，汲古作国。今依宋、元本。	yi zhi lv
颐之泰：放狐乘龙，为王道东。过时不及，使我忧聋。伏艮为狐，震为龙。言被狐裘，乘龙马也。震为道、为东，乾为王，震往，故不返。坤为忧，坤迷，故聋。被，宋、元本作放。依汲古。	yi zhi tai
颐之否：雹梅零堕，心思情愤，乱我魂气。乾、艮皆为果，而乾为冰，故曰雹梅。方言，大裤谓之倒顿。郭注，即今之雹裤。雹裤、雹梅皆象形语。巽陨，故曰坠。坤为心，坤迷，故曰愦愦。汲古多怀忧少愧四字，在第三句。依宋、元本。按乾为魂，坤为乱，故曰乱我魂气。按：雹梅之象，令人叹为观止。	yi zhi pi
颐之同人：长女三嫁，进退多态。牝狐作妖，夜行离忧。巽为长女，伏震为嫁，数三，故曰三嫁。巽为进退，坤为羞，坤伏，故无羞。伏坎为狐、为妖、为夜、为忧。巽为牝。无羞，各本皆作多态。依观之蛊校。	yi zhi tong ren
颐之大有：轰轰??，驱车东西。盛盈必毁，高位崩颠。此用遇卦象。震为车、为声，故曰轰。震为东、为驰逐。兑为西，乾为盛盈，兑为毁，故曰盛盈必毁。艮为高位，艮覆为震，故曰崩颠。第二句，宋、元本作驱车东西。兹依汲古。	yi zhi da you
颐之谦：乘船道济，载水逢火。赖得无患，蒙我生全。震为船。坎为水、为济，艮为火，故曰载水逢火。坎为患，震为乐，故曰无患。生全，汲古作全生。依宋、元本。	yi zhi qian
颐之豫：至德之君，政仁且温。伊吕股肱，国富民安。震为君、为仁，坤为政，艮为火，故曰政仁且温。伏巽为股肱。伊吾，语声。吕，从口，皆震象也。又艮为臣亦或为艮象。坤为国、为民。至德，汲古作德至。依宋、元本。	yi zhi yu
颐之随：生不逢时，困且多忧。无有冬夏，心常悲愁。震为生，艮为时，兑向晦，故生不逢时。艮为困，巽为忧，正反巽，故多忧。震春兑秋，故曰无有冬夏。言无时不悲愁也。	yi zhi sui
颐之蛊：南历玉山，东入生门。登福上堂，饮万岁浆。震为南、为玉，艮山，故曰南历玉山。艮门，震东，巽入，故东入生门。震为登、为福，艮为堂，故曰登福上堂。兑口为饮，兑泽，故曰浆。震为万岁。	yi zhi gu
颐之临：大斧破木，谗人败国。东关二五，祸及三子。晋人乱危，怀公出走。兑为斧，震为木。兑震为口、为言，故曰谗人。坤为国、为关。兑数十，故曰二五。《左传·僖公二十八年》姬“赂外嬖梁五与东关嬖五”是也。震数三，故曰三子。申生、夷吾、重耳也。震为晋、为人、为公。坤为祸乱、为心，故曰怀公。斫，宋、元本作破。依汲古。	yi zhi lin
颐之观：一室百孙，公悦妇欢。相与笑言，家乐以安。艮为室、为孙，坤为百，故曰一室百孙。巽为妪，伏震为公、为欢笑。艮为家。	yi zhi guan
颐之噬嗑：随阳转行，不失其常。君安于乡，国无咎殃。离为日，震为随、为行、为转运，而离上震下，故曰随阳转行。震为君，艮为乡、为国。艮止，故君安而国无殃咎也。	yi zhi ke shi
颐之贲：群虎入邑，求索肉食。大人御守，君不失国。艮为虎、为邑，正覆艮，故曰群虎。艮为求，坎为肉，故求索肉食。震为大人、为君。艮为守、为国。能守，故不失也。	yi zhi ben
颐之剥：弱足刖跟，不利出门。商贾无赢，折明为患。汤火之忧，转解喜来。此用颐象。震为足、为跟。艮刀，故曰刖。坤柔，故曰弱，故出不利。坤为门也。震为商贾，上震覆，故无赢、故崩折。坤为患、为水，艮火，故曰汤火。商，宋、元本作市。崩作明。皆非。依汲古。	yi zhi bo
颐之复：夏台幽户，文君厄处。鬼侯饮食，岐人悦喜。此用遇卦颐象，义详前《无妄》林。《史记》：西伯、九侯（鄂侯）为纣三公。纣烹九侯。徐广曰，九，一作鬼。首二句，依《无妄》校。羑里，各本皆作幽户。汤文作文君。	yi zhi fu
颐之无妄：栋桡榱坏，廊屋大败。宫阙空廊，如冬枯树。震为榱栋，巽陨落，故桡坏。艮为廊屋、为宫阙。巽陨，故大败。震虚，故空廓。乾为冬，震为树，巽为枯。空廓，宋、元本作空廊。兹依汲古。	yi zhi wu wang
颐之大畜：说以内安，不离其国。室家相欢，幽囚重闭。疾病多求，罪乱愦愦。三至上正反震，故曰谗。艮为国、为室家。伏坤为惧、为幽闭、为重、为疾病、为罪乱。言内有谗人，群臣被谗，幽囚重闭，不利其国也。坤迷，故曰愦愦。谗，宋、元本作说。利作离。大惧作相惧。均依汲古。	yi zhi da xu
颐之大过：六龙俱怒，战于阪下。仓黄不胜，旅人难苦。乾数六，故曰六龙。震为怒。《颐》正反震，故曰战。艮为坂，坤为下。震为苍黄、为旅人。皆用伏象。坂，汲古作跛。苍作仓。均依宋、元本。	yi zhi da guo
颐之坎：天下雷行，尘起不明。市空无羊，疾人忧凶。三木不辜，脱归家邦。艮为天，震为雷。艮上震下，故曰天下雷行。艮为尘，坎黑，故不明。兑为羊，巽为市，兑巽皆伏，故曰市空无羊。坎为疾、为忧。震为木，数三，故曰三木。三木拲桎梏，亦坎象也。艮为家邦，震为脱。三木不辜，言虽被三木之刑，而非其罪也。	yi zhi kan
颐之离：一指食肉，口无所得。染其鼎鼐，舌馋于腹。伏《坎》。艮为指，坎为肉，兑为口。震为鼎鼐，兑为舌，离为腹。《左传》：“子公染指于鼎，尝之而出。”《林》似指其事。一当作以。	xu zhi jie
颐之咸：喜笑不常，失其福庆。口辟言???，行者畏忌。兑为喜笑，正反兑，故曰不常。乾为福庆，巽陨落，故曰失。兑为口，乾为言。辟，邪也。疥，疮也。言口邪言秽也。伏坤为畏忌。艮为节，故曰疥。辟，汲古作辨。依宋、元本。疥，宋、元本作。依汲古。	yi zhi xian
颐之恒：毛生毫背，国乐民富，侯王有德。《山海经》：“竹山有兽，状如豚，白毛，名曰豪彘。”注：“夹髀有毫。”能以脊上毫射物，故曰毛生豪背。震为毛，伏艮为背、为国。坤为民、为富。乾为侯王。豪，汲古作毫。依宋、元本。	yi zhi heng
颐之遁：豶豕童牛，童伤不来。三女同堂，生我福人。巽为豕，艮为牛，艮少，故曰豮豕童牛。象本《大畜》也。互巽为女，艮数三，艮为堂，故曰三女同堂。乾为福仁，伏震为生。害，宋、元本作童，依汲古。女，汲古作光。依宋、元本。	yi zhi dun
颐之大壮：江河淮海，盈溢为害。邑被其濑，年困无岁。乾为河、为盈。兑毁，故曰害。伏坤为邑，乾为年岁。济，宋、元本作海。依汲古。	yi zhi da zhaung
颐之晋：两虎争鬭，股疮无处。不成仇雠，行解欲去。详大畜之损。	yi zhi jin
颐之明夷：五岳四渎，润洽为德。行不失理，民赖恩福。震为山，坎为五，故曰五岳。震卦数四，坤坎皆为水，故曰四渎、曰润洽。《淮南子》：“河润百里。”坤为理、为民。润，元本作。依宋本、汲古。	yi zhi ming yi
颐之家人：载车乘马，南逢君子。与我嘉喜，虽忧无咎。此用颐象。震为车、为马、为载、为乘、为南。艮为君子，故曰南逢君子。震为嘉福，坤为忧。福，宋、元本作喜。依汲古。	yi zhi jia ren
颐之睽：缺囊破筐，空无黍稷。不媚如公，弃于粪墙。此用颐象。坤为囊，震为筐。伏兑毁，故曰缺、曰破。震为稻粱、为黍稷。坤虚，故曰空。震为公，兑为媚，兑伏，故曰不媚。艮为墙，坤柔，故曰粪墙。粱，元本作稷。依汲古。	yi zhi kui
颐之蹇：杀行桃园，见虎东西。螳螂之敌，使我无患。此用颐象。震为行、为桃。艮为园、为虎。震为东、为反，故曰东还。螳螂，疑伏兑象。《左传·宣公二年》：“赵穿攻灵公于桃园。”弑之。《淮南子》：“齐庄公出行，有螳螂奋臂当车，回车避之。”还，元本作西。使作仁。均依汲古。	yi zhi jian
颐之解：饥人入室，政衰弊极。抱其彝器，奔于他国。因祸受福。此用颐象。震为箕、为仁，艮为室。入室，谓箕子囚于圜室也。坤为政、为弊。艮为抱，震为彝器、为奔，坤为国。抱其彝器，《周本纪》：少师强抱其祭器以奔周。《宋世家》又云“微子持祭器，造于军门”是也。箕仁，元本作饥人。依宋本、汲古。黄丕烈从元本，非。因不知入室之义，而据《殷本纪》“西伯伐饥国”为说。然于下文，义愈不协。	yi zhi jie
颐之损：庭燎夜明，追古伤今。阳弱不制，阴雄坐戾。详剥之大有。	yi zhi sun
颐之益：悬狟素飡，食非其任。失舆剥庐，休坐从居。详乾之震。貆，宋、元本作狟。徙作从。兹依汲古。	yi zhi yi
颐之夬：喜门福善，缯帛盛炽。日就为得，财宝敌国。乾为门、为福。兑悦，故喜。伏坤为缯帛。乾为盛、为日、为财宝。伏坤为多，故曰敌国。言富可敌国。喜，宋、元本作善。依汲古。	yi zhi kuai
颐之姤：执绥登车，骖乘东游。说齐解燕，霸国以安。《史记·苏秦传》：“臣居燕，不能使燕重，而在齐则燕重。”《林》用其事。巽为绥。伏震为车、为东、为燕、为解。巽为齐，伏坤为国，乾健，故曰霸国。	yi zhi gou
颐之萃：水深无桴，蹇难何游？商伯失利，庶人愁忧。坤为水，震为桴。震伏，故无桴。艮止，故蹇。巽为利，坤丧，故失利。坤为庶人、为忧。	yi zhi cui
颐之升：三鸟鸳鸯，相随俱行。南到饶泽，食鱼与粱。君子乐长，见恶不伤。震为鸟，数三，故曰三鸟。坤文，故曰鸳鸯。震为随、为行、为南。兑为泽，坤多，故曰饶泽。坤为鱼，震为粱，互兑，故曰食鱼与粱。伏艮为君子。坤为恶，震乐，故见恶不伤。长乐，宋、元本作乐长。依汲古。	yi zhi sheng
颐之困：远视目盻，临深苦眩。不离越都，旅人留连。互离为目、为视。盼，黑白分明也。兑泽，故临深。眩，惑乱也。坎疑，故苦眩。巽东南，故曰越。正反巽，故曰不离。伏震为旅人。难，宋、元本作连。依汲古。	yi zhi kun
颐之井：终风东西，散涣四方。终日至暮，不见子欢。正反巽，故曰终风。离东，兑西。巽陨，故曰涣散；兑数四，故曰四方。离日，坎暮。坎隐，故不见。《诗·邶风》：“终风且暴。”传：终日风为终风。涣散，宋、元本作散涣。依汲古。	yi zhi jing
颐之革：言无要约，不成劵契。殷叔季姬，公孙争之。强入委禽，不悦于心。正反兑相背，故曰言无要约，不成券契。《左传·昭公元年》：“郑徐吾犯之妹美，公孙楚聘之矣，公孙黑强委禽焉。”伏震为姬、为公。艮为季、孙，正反艮，故曰争。艮为禽。兑悦，伏坎为心。殷叔未详，或徐吾犯出自殷。	yi zhi ge
颐之鼎：牛马聋聩，不知声味。远贤贱仁，自合乱愦。疾病无患，生福在门。伏《屯》。坤牛，震马，坎耳，坤迷，故聋聩。震为声，本卦巽为味。震为贤仁，在下，故曰远贤贱仁。坤为贱、为乱。各本下有“疾病无患，生福在门”八字，语意与上文不协，断为衍文，依小过之谦删。瞆，汲古作愦。依宋、元本。令，宋、元本作合，依汲古。	yi zhi ding
颐之震：从商近游，饱食无忧。囹圄之困，中子见囚。震为商、为游、为食。坎中满，故饱食。坎为忧，震乐，故无。坎为囹圄、为中男。艮止，故见囚。饱食，汲古作食饱，依宋、元本。	yi zhi zhen
颐之艮：据斗运枢，顺天无忧。与乐并居。艮为星，卦数七，故曰斗。互坎为枢。艮为天，坤顺，卦二阴承一阳，故曰顺天。坎忧震乐，故曰并居。	yi zhi gen
颐之渐：姬奭姜望，为武守邦。藩屏燕齐，周室以强。子孙亿昌。伏震为姬、为奭，巽为姜，离为望，故曰姬奭姜望。震为武。艮为守、为邦、为屏藩。艮为燕，巽齐。言姬奭封燕，姜望封齐，屏藩周室，为武王守土也。震周，坎室。震子，艮孙。亿，大也。	yi zhi jian
颐之归妹：亡羊东泽，循堤直北。子思其母，复返其所。兑为羊、为泽。震东，故曰东泽。震往，故曰亡羊。坎为北，震为阪，故曰循堤直北。震为子，坎为思，巽为母。巽伏，故思母。震为归，故复返其所。复，汲古作随。依宋、元本。	yi zhi gui mei
颐之丰：张鸟关口，舌直距齿。然诺不行，政乱无绪。离为目，震为张。兑口，伏艮，故曰关口。兑为舌、为齿。二至五正反兑相背，故曰距。距，抗也。相背，故然诺不行。巽为绪。二至五正反巽，故乱而无绪。此皆用覆象。自覆象失传，《困》有言不信等词皆失解。关，汲古作开。依宋、元本。	yi zhi feng
颐之旅：载船逢火，忧不为祸。家在山东，入门见公。通《节》。震为船，艮为火，故曰载船逢火。坎为忧、为祸。船近水，故虽逢火不为祸患。艮为家、为山，震为东，故曰家在山东。震为公，艮为门，巽入，故曰入门见公。	yi zhi lv
颐之巽：绝言异路，心不相慕。虵子两角，使我心恶。通《震》。艮为国、为路。坎为心、为慕。二至上两震相反，故不相慕。巽为蛇，伏艮为角。兑卦数二，故曰两角。《新序》：“孙叔敖为儿时，出游见两头蛇，杀而埋之，归而泣。”《林》似指其事。国，宋、元本作言。依汲古。	yi zhi xun
颐之兑：鼻顶移徙，君不安坐。枯竹复生，失其宠荣。伏艮为鼻、为顶。互震，故曰移徙。艮为居、为坐，震动，故不安坐。震为竹，离科上槁，故曰枯竹。震为复、为生。艮阳在上，为宠荣，互坎，故失其宠荣。坎为失也。顶，汲古作项，复作后。依宋、元本。居，宋、元本作君。依汲古。	yi zhi dui
颐之涣：殷商以亡，火息无光。年岁不长，殷汤光明。艮火在坎水上，故无光。震为年岁；为子，故曰殷商，子，殷姓也。坎失，故曰亡。殷商以亡，汲古作殷汤远明。元本作殷汤光明，而首多“殷商以亡”一句。按，殷汤以亡，即殷汤远明，元本误为上句耳。宋本与汲古皆作三句，可证。又年字，汲古作千。依宋、元本。	yi zhi huan
颐之节：文王四乳，仁爱笃厚。子畜十男，无有折夭。震为王，伏离，故曰文王。艮为乳，震卦数四，故曰四乳。震为仁爱，艮为笃厚。震为子，兑数十，故曰十男。兑为折，震生，故不折。《帝王世纪》：“文王身长十尺，有四乳。”《诗》：“太姒嗣徽音，则百斯男。”《传》：太姒十子。据《史记索隐》注：十子“伯邑考、武王、管、蔡、霍、鲁、卫、毛、、曹”是也。夭，元本作犮，音跋。《周礼》有赤犮氏。注，赤犮，犹捇拔。除去之也。亦可通。兹依宋本、汲古。惟各本皆作无有夭折，依鼎之蒙校。有、厚为韵。	yi zhi jie
颐之中孚：熊罴豺狼，在山阴阳。伺鹿取獐，道候畏难。二至五正反艮，故曰熊罴豺狼。艮纳丙，故曰山阳。艮反则山阴矣，故曰山阴。《易·中孚》：“鸣鹤在阴。”亦山阴也。解者皆误。艮止，故曰伺。艮手，故曰取。震鹿艮獐。候，斥也。掌检行道路，伺候盗贼。候，汲古作伏。非。依宋、元本。按：山阴象解千古谜团。	yi zhi zhong fu
颐之小过：雕叶被霜，独蔽不伤。驾入喜门，与福为婚。震为叶，巽落，故曰凋叶。艮为门，震为喜福。霜，或用兑泽象，抑或取大坎。凋，宋本、汲古作彫。依元本。	yi zhi xiao guo
颐之既济：黄离白日，照我四国。元首昭明，民赖恩福。汉有游女。人不可得。《离·九二》曰：“黄离。”离为日、为照。艮为国，震卦数四，故曰四国。艮为首，坤为民。《颐》本大离，《林》词全取颐象。恩，从宋、元本。汲古作为。	yi zhi ji ji
颐之未济：顺风直北，与欢相得。岁熟年乐，邑无寇贼。长女行嫁，子孙不昌，系疾为殃。似亦取颐象。大过之第二十八	yi zhi wei ji
大过之大过：典册法书，藏阁兰台。虽遭乱溃，独不遇灾。详坤之大畜。在元本作阁，依汲古。	da guo zhi da guo
大过之乾：日在北陆，阴蔽阳目。万物空虚，不见长育。此用大过象。乾为日、为寒，故曰日在北陆。《大过》本末阴，故曰阴蔽阳目。伏坤为万物、为空虚。坤死，故不长。	da guo zhi gan
大过之坤：鬼泣哭社，悲商无后。甲子昧爽，殷人绝祀。坤为鬼、为社。《大过》兑为哭泣。坤为伤、为悲。伏震为子，位东，故曰甲子。震为晨，兑为昧，故曰昧爽。震为子，殷子姓。坤杀，故曰绝祀。商，从宋、元本。汲古作伤。鬼哭社，按《墨子·非攻篇》：至商王纣，妇妖宵出，有鬼宵吟。又《论衡》云：“纣之时，夜郊鬼哭。”又云：“纣郊鬼哭。”惟《虞初志》亡，不能得其详耳。	da guo zhi kun
大过之屯：涉涂履危，不利有为。安坐垂裳，乃无灾殃。门户自开，君忧不昌。震为涂、为涉、为履，坎为危，故涉涂履危。险在前，故不利有为。艮止，故宜安坐。坤为裳、为灾殃。安坐垂裳，高拱无为，故无灾殃。坤为门户，震为君，坎为忧。裳，汲古作堂。依宋、元本。	da guo zhi tun
大过之蒙：阳失其纪，枯木复起。秋叶冬华，君不得息。上阳在上，二阳陷阴中，皆不当位，故曰失纪。震为木、为起。坤虚，故曰枯木。震为华，艮为实，伏兑为秋，坎为冬，故曰秋华冬实。震为君。秋华冬实，宋、元本作秋叶冬华。依汲古，息，汲古作失。依宋、元本。	da guo zhi meng
大过之需：大树之子，百条共母。当夏六月，枝叶盛茂。鸾鸟以庇，召伯避暑。翩翩偃仰，甚得其所。此用大过象。巽为大树，伏震为子，故曰大树之子。巽为条、为母，乾为百，故曰百条共母。兑为月，乾数六，故曰六月。伏坤为文、为鸾凤。巽为枝叶，乾为盛茂。鸾凤居枝叶之中，故曰鸾凤以庇。伏震为召伯。坤为暑，一阳潜坤下，故曰避暑。正反震，故曰翩翩偃仰。用遇卦象，兼及遇卦伏象。《易林》象学之难窥如此。凤，宋、元本作鸟。翩作偏，各作甚。均依汲古。按：《大过》巽为乔木，故为大树，伏震为子，故曰大树之子。兑为月，兑纳丁，丁火主夏，乾数六，故曰炎夏六月。余象皆飞伏顺逆，精彩之至。	da guo zhi xu
大过之讼：秉钺执殳，挑战先驱。不从元帅，败破为忧。《诗》：“伯也执殳，为王前驱。”《左传》：“邲之战，晋军不用命，遂败。”言先谷不从元帅荀林父命而挑战也。离为戈兵，故曰钺、殳。伏震为战、为驱。坎为破败，为忧。从，汲古讹役。依宋、元本。	da guo zhi song
大过之师：启室开关，逃得释冤。夏台羑里，汤文悦喜。坎为室，震为启、为开，坤为关，故曰启户开关。震为巡狩、为释，坎为冤。坤为台、为里。伏离，故曰夏台。震为大涂，故曰羑里。羑，亦道路也。震为王，坤为文，故曰汤文。震为喜。巡狩，宋、元本作逃得。非。羑作牖。均依汲古。	da guo zhi shi
大过之比：衰灭无成，渊溺在倾。狗吠夜惊，家乃不宁。枯者复华，幽人无忧。坤死，故衰灭。坤为渊，坎陷，故曰溺倾。艮为狗，伏兑为吠，坤为夜，故曰狗吠夜惊。艮为家，坎险，故不宁。成，汲古作几，倾作项。狗吠作吠狗。均依宋、元本。	da guo zhi bi
大过之小畜：西邻少女，未有所许。志如委衣，不出房户。心无所处，傅母何咎？兑为西、为少女。伏坎为志。坤为衣裳，坤柔，故曰委衣。未有所许，谓未字人也。志如委衣，言柔顺也。艮为户房，艮止，故不出。坎为心，坤为母。全用伏象。	da guo zhi xiao xu
大过之履：狗吠夜惊，履鬼头颈。危者弗倾，患灭不成。伏《谦》。艮为狗，震为吠、为惊。坎为夜、为鬼。震在坎上，故曰履鬼头颈。坎为大首，故曰头也。坎为危患，震解，故危患皆免也。患者，宋、元本作患灭。依汲古。	da guo zhi lv
大过之泰：当年少寡，独与孤处。鸡鸣犬吠，无敢谁者。我生不辰，独婴寒苦。通《否》。乾为年，巽为寡。艮少，故曰少寡。坤亦为寡，故曰独与孤处。巽为鸡，艮为犬。震为鸣吠、为辰、为生。坤丧，故曰不辰。乾为寒，坤为独。	da guo zhi tai
大过之否：无道之君，鬼哭其门。命与下国，绝得不食。乾为君，坤恶，故曰无道。坤为鬼、为门，艮为哭。巽为命，坤为国。兑口为食，兑覆，故不得食。《论衡》：纣之时，鬼泣哭社。	da guo zhi pi
大过之同人：乘龙南游，夜过糟丘。脱厄无忧。矰绝弩伤，羿不得羹。伏《师》。震为龙、为南游、为糟、为陵，故为丘。坤为夜，坎为厄，震出，故脱厄。	da guo zhi tong ren
大过之大有：马踬车伤，长舌破家。东关二五，晋君出走。事详颐之临。	da guo zhi da you
大过之谦：瓜葩匏实，百女同室。苦醯不熟，未有妃合。艮为果瓤，故曰瓜、曰瓠。震为葩。艮为实、为室。坤为百、为女，故曰百女同室。坎为醯、为合。妃，匹也。醯苦不熟，言或酸或苦，尚未成熟，故未有所遇，犹室女之未有妃合也。妃，汲古作配。依宋、元本。	da guo zhi qian
大过之豫：晨风文翰，大举就温。昧过我邑，羿无所得。震为晨，坤为风。晨风，隼也。艮为隼。震为翰，坤文，故曰文翰。《逸周书·王会篇》：“蜀人以文翰，文翰若皋鸡。”而《说文》翰下，引《逸周书》曰，大翰若雉，一名鷐风。然则晨风、文翰为一物。不有《说文》，焉知《易林》以晨风与文翰连文之故哉！坎为昧，坤为邑。为恶，故曰羿。坤丧，故无得。《诗·秦风》：“彼晨风，郁彼北林。”郁，齐诗盖作温。详小畜之革。昧，汲古作时。依宋、元本。按，《说文》作大翰，大为文之讹。	da guo zhi yu
大过之随：瀺瀺浞浞，涂泥至毂。马泞不进，虎啮我足。兑泽，互大坎，故曰瀺浞。瀺，水声。浞，濡也。坎为毂、为泥泞。震为马，艮止，故不进。艮为虎，兑口为啮，震为足。浞，依宋、元本，汲古作促。	da guo zhi sui
大过之蛊：胶车驾东，与雨相逢。故革懈惰，颓轮独坐。忧不为祸。震为车、为东。兑为雨，故曰胶车，故曰与雨相逢。言胶车遇水即解，故五楘解堕也。《诗·秦风》：“五楘梁。”《毛传》：五，五束也。楘，历录也。言以皮五处束上，其文历录章美也。巽数五，故曰五楘。巽陨落，故曰解堕。艮止，故曰顿、曰坐。五楘解堕，宋、元本作故革懈惰。汲古作放革懈惰。顿，宋、元本作颓轮。汲古作顿禹。为身，各本皆作不为。均依遁之益校改。	da guo zhi gu
大过之临：六家作权，公室剖分。阴制其阳，唐叔失明。晋六卿擅权，剖分公室。唐叔，晋始封之君。伏乾数六，艮为家、为室，震为公，兑折，故剖分。《临》阴多阳少，阳又在下，故为阴制。艮为叔、为明，艮伏，故失明。言失其明祀也。	da guo zhi lin
大过之观：去室离家，来奔大都。火息复明，姬伯以昌。商人失功。艮为室家，风散，故曰去、离。坤为大都，伏震，故曰来奔大都。艮为火、为明。伏震为姬、为伯、为昌、为商人。	da guo zhi guan
大过之噬嗑：牧羊稻园，闻虎喧欢。危惧喘息，终无祸患。详否之节。	da guo zhi ke shi
大过之贲：婴孩求乳，母归其子，黄麑欢喜。详无妄之节。汲古多乃得甘饱四字，依宋、元本删。儿，宋、元本作孩。依汲古。	da guo zhi ben
大过之剥：廓落失业，跨祸度福，利无所得。坤虚，故曰廓落。坤丧，故失业。	da guo zhi bo
大过之复：出入无时，忧祸为灾。行人失牛，利去不来。老马少驹，勿与久居。冬至震出，夏至巽入，震巽相往来，故曰出入无时。坤为灾、为忧患、为牛、为失。震为行人，故曰行人失牛。巽为利，巽伏，故曰利去不来。坤为马、为老。震子为驹。坤上震下，故曰遗驹。震出，故不居。无，元本作不。从宋本、汲古。患，宋、元本作祸。遗作少。均依汲古。老，汲古讹若。依宋、元本。按：《复》通《姤》。《复》为冬至子之中，贞震出焉；《姤》为夏至午之中，贞巽入焉，阴阳七日相反复，故曰出入无时。	da guo zhi fu
大过之无妄：风怒漂水，女惑生疾。阳失其服，阴孽为贼。巽风，震巽皆为木，故曰漂木。巽为女、为进退、为疾病，故曰女惑生疾。《左传·昭公元年》：“女阳物而晦时，淫则生内热惑蛊之疾。”乾为阳卦，二至上《遁》阴销阳，故曰阳失其服。服，职也。巽为贼。木，宋、元本作水，依汲古。惑，汲古作感。服作时。依宋、元本。	da guo zhi wu wang
大过之大畜：车马病伤，不利越乡。幽人元亨，去晦就明。震为车马，兑毁，故伤。艮为乡，艮止，故不利。艮为幽人，兑向晦，艮在上，故曰元亨，故曰去晦就明。病，汲古作疾。元亨作无贪。均依宋、元本。	da guo zhi da xu
大过之颐：三奇六耦，各有所主。周南召南，圣人所在。德义流行，民悦以喜。震数三，伏乾数六。乾奇坤偶。震为主。言阴阳各有所主也。震为周、为召、为南，故曰周南召南。伏乾为圣人，坤为民，震悦喜。	da guo zhi yi
大过之坎：坐争立讼，纷纷怱怱。卒成祸乱，灾及家公。中爻正反艮震，故曰争讼。艮坐，震立。艮家，震公。坎为祸灾。詾詾，宋、元本作询询，兹依何本。	da guo zhi kan
大过之离：忧凶为残，使我不安。从之南国，以除心疾。兑折，故曰凶残，曰不安。离为南，伏艮为国，震为从、为之。言从往南国也。坎为心、为疾，坎伏，故曰除。	da guo zhi li
大过之咸：爱我婴女，牵引不与。冀幸高贵，反得不兴。详屯之未济。第二句，各本皆作牵引不得。第四句，宋、元本作反得不兴。汲古作反目下贱。均依屯之未济校。	da guo zhi xian
大过之恒：宜行贾市，所聚必倍。载喜抱子，与利为市。巽为贾市，为近市利三倍。上震为喜、为子；为车，故曰载喜。伏艮手，故曰抱子。巽为利。震巽同声，又互兑，故曰友。聚，汲古作取。依宋、元本。友，宋、元本作市。依汲古。	da guo zhi heng
大过之遁：坐席未温，忧来扣门。逾墙北走，兵交我后。脱于虎口。艮为坐、为火，风散，故未温。巽为忧，乾为门，艮手，故曰扣门。艮为墙、为兵戈、为虎。伏震为逾、为走、为脱、为后。兑为口。	da guo zhi dun
大过之大壮：赤帝悬车，废职不朝。叔带之灾，居于泛庐。乾为赤、为帝。震为车，伏巽为系。车在上，故曰悬车。伏艮为叔，巽为带，艮为庐。汜，水名。《左传·僖公二十四年》：天王出居于郑。“来告难，曰：‘不谷……得罪于母弟之宠子带，鄙在郑地汜。”首二句义未详。	da guo zhi da zhaung
大过之晋：子畏于匡，厄困陈蔡。明德不危，竟自免害。详师之鼎。免，宋、元本作克。依汲古。	da guo zhi jin
大过之明夷：逐雁南飞，马疾牛罢。不见鱼池，失利忧危。牢户之冤，脱免无患。震为雁、为南、为飞，故曰逐雁南飞。震为马，坤为牛，震健坤柔，故马疾牛罢。坎为池，坤为渔，坎隐，故不见。坤为户，坎为狱，故曰牢户。坎为忧患，震出，故脱免无患。	da guo zhi ming yi
大过之家人：推辇上山，高仰重难。终日至暮，不见阜巅。此用《大过》伏象。坤为辇，艮为推、为山、为高、为终、为日、为阜颠。坤为暮也。	da guo zhi jia ren
大过之睽：忧不为患，福在堂门。使吾偃安。坎为忧患，兑悦，故不患。伏艮为门堂、为安、为吾。	da guo zhi kui
大过之蹇：春桃始华，季女宜家。受福多年，男为邦君。详师之坤。	da guo zhi jian
大过之解：高山之巅，去谷亿千。虽有兵寇，足以自守。地，元本作谷，依汲古。此仍用《大过》对象《颐》。《颐》上艮为高山、为颠。坤为地、为亿千、为师旅，故为兵寇。艮为守。	da guo zhi jie
大过之损：过时历月，役夫顦顇。处子叹室，思我伯叔。艮时兑月，故曰过时历月。震夫，坤役，兑折，故役夫憔悴。兑为处子、为口，故为叹息。东山诗，妇叹于室是也。艮为室、为叔。震为伯。坤为我、为思，故曰思我伯叔。	da guo zhi sun
大过之益：太微复明，说升傅岩。乃称高室，疾在头颈。和不能生，灭其令名。艮为星、为明，故曰太微复明。艮为岩，震为说，又为主，故曰高宗。《史记》：殷武丁求得傅说于傅险中，殷道复兴。《晋书·天文志》：“太微，天子庭也，五帝之坐也。”喻殷道复兴。元本下有“疾在头颈，和不能生，灭其令名”三句。与上文义戾。宋本无。汲古作一作云云，以三句为另一《林》辞，尚可。均依宋本删。按：武丁得贤相傅说辅佐，佐商道复兴，并将商王朝国运推向巅峰，史称武丁为高宗。武丁（高宗）	da guo zhi yi
大过之夬：旁多小星，三五在东。早夜晨行，劳苦无功。通《剥》。艮为星，艮少，故曰小星。《诗·召南》毛传云：“三，心星。五，噣星。噣即柳也。”以下用大过象，《大过》伏震为早、为晨。坤为夜，为劳苦。	da guo zhi kuai
大过之姤：东乡烦烦，相与笑言。子般鞭荦，圉人作患。通《复》。震为东、为笑言。巽为鞭，坤牛，故曰鞭荦。荦，驳牛也。坤为圉，震为人，故曰圉人。《周礼·夏官·圉人》：“掌养马刍牧之事。”坤为患。《左传·庄公三十二年》：“雩，讲于梁氏，女公子观之。圉人荦自墙外与之戏。子般怒，使鞭之。后圉人荦贼子般于党氏。”荦，汲古讹革。依宋、元本。	da guo zhi gou
大过之卒：鼻移在头，枯苇复生。下朽上荣，家乃不宁。其金不成。艮为鼻，又为头，在一处，故曰鼻移在头。伏震为苇、为生。巽下断，故曰下朽。兑为华，在上，故曰上荣。艮为家舍，巽陨，故不宁不成。	da guo zhi cui
大过之升：虾?群聚，从天请雨。云雷疾聚，应时辄下。得其愿所。巽为虾蟆，坤为群聚。伏乾为天，兑为雨。坤为云，震为雷。元本注云，续《汉书·礼仪志》：“春旱求雨，取虾蟆置社中。”与，宋、元本作下，依汲古。愿所，汲古作所愿。依宋、元本。	da guo zhi sheng
大过之困：大步上车，南到喜家。送我貂裘，与福载来。伏震，故曰步、曰车、曰南、曰喜。艮为家、为貂。震为裘、为福。全用伏象。	da guo zhi kun
大过之井：贼仁伤德，天怒不福。斩刈宗社，失其宇守。通《噬嗑》。坎为贼，震为仁、为怒、为福。坎破，故不福。艮为天、为宗社、为土宇。艮为刀兵，故曰斩刈。土宇，宋、元本作宇守，依汲古。	da guo zhi jing
大过之革：从猬见虎，虽危不殆。终已无咎。《史记·龟策传》注：“猬能伏虎。”故不危殆。乾为虎。伏坎为猬、为危殆。无咎，汲古作不处，从宋、元本。殆音以。	da guo zhi ge
大过之鼎：履素行德，卒蒙佑福。与尧侑食，君子有息。通《屯》。震为履、为白，故曰履素。震为福、为帝，故曰尧。兑为口，故曰食。艮为君子。素行，汲古作行素，依宋、元本。	da guo zhi ding
大过之震：利在北陆。寒苦难得。忧危之患，福为道门。商叔生存。坎为北陆、为寒，震生于子，故曰利在北陆。坎为危，震为福，艮为道、为门、为叔。震为商、为生，故曰商叔生存。按：冬至一阳生，生则出震，故震生于子，利在北陆。北陆者，天根。	da guo zhi zhen
大过之艮：四蹇六盲，足痛难行。终日至暮，不离其乡。坎为蹇，震卦数四，故曰四蹇。互大离为盲，坎数六，故曰六盲。震为足、为行，坎痛，故难行。艮为终日、为乡，坎为暮。坎陷艮止，故不离其乡。乡，与行韵，依宋、元本。汲古作邻。按，震为邻。三至上正反震，故曰不离其邻。邻、行古亦协。	da guo zhi gen
大过之渐：台骀昧子，明知地理。障泽宣流，封君河水。艮为台，坎为昧。《左传·昭公元年》：“昔金天氏有子曰昧，为玄冥。是生台骀，能业其官。宣汾、洮，障大泽……帝用嘉之，封诸汾水。”台骀昧子，言昧子台骀能治水，障泽宣流也。坎为泽。艮止，为障。坎为流、为河也。流，汲古讹德。依宋、元。居、涘，宋、元本作君、作水。依汲古。	da guo zhi jian
大过之归妹：畜水得时，以备火灾。柱车绊马，郊行出旅，可以无咎。通《渐》。坎水艮止，故曰蓄。艮为时、为待，故蓄水待时。互离为火，艮亦为火，故曰火灾。震为车马，坎陷，故曰柱、曰绊。待，宋、元本作得，非。依汲古。	da guo zhi gui mei
大过之丰：岁暮花落，君衰于德。劳宠损坠，阴夺其室。互兑为秋，故曰岁暮。兑为华，巽陨落，故曰花落。震为君、为荣宠，巽为陨坠。第三句，宋、元本作劳宠损坠。元本作劳宠损堕。今依汲古。夺，汲古作弃，兹依宋、元本。	da guo zhi feng
大过之旅：夏贩蔡悲，千里为市。黄叶殪郁，利得无有。未详。败，落，宋、元本作贩，作叶。	da guo zhi lv
大过之巽：仲春巡狩，东见群后。昭德允明，不失其所。震为春、为巡狩，坎为仲，故曰仲春巡狩。震为东、为后。重震，故曰群后。震为昭明。全用伏象。《虞书》：“岁二月，东巡狩，至于岱宗……肆觐东后。”	da guo zhi xun
大过之兑：栵洁缧缧，结缔难解。嫫母衒嫁，媒不得坐，自为身祸。详坤之晋、比之大有。	da guo zhi dui
大过之涣：乌鸣庭中，以戒灾凶。重门击柝，备忧暴客。艮为鸟，震为鸣，艮为庭，故曰鸟鸣庭中。坎为灾。《左传·襄公三十年》：“或叫于宋太庙，曰：‘嘻嘻！出出！”未几果灾。艮为门，正反艮，故曰重门。震为鸣、为柝，艮手为击。震为客，震躁而武，故曰暴客。坎为忧。鸣，汲古作噜。庭作夜。兹依宋、元本。	da guo zhi huan
大过之节：朝霁暮霞，瀸我衣襦。退无得牛。震为朝，坎为暮、为露。震为衣襦。瀸，濡也。艮为道、为牛，坎伏，故无。露，宋、元本作霞。依汲古。瀸，汲古作纤。襦作濡。依宋、元本。第三句，依汲古。宋、元本作退无得牛。	da guo zhi jie
大过之中孚：抱璞怀玉，与桀相触。诎坐不中，道无良人。震为玉，上艮为怀抱。兑刚卤，故曰桀。正反兑，故曰相触。艮为坐，巽伏，故曰诎坐、曰不申。诎，屈也，折也。申，舒也。震为道、为人，艮为良。巽伏，故曰无良人。申，宋、元本讹中。从汲古。	da guo zhi zhong fu
大过之小过：两心相悦，共其柔筋。夙夜在公，不离房中。得君子意。巽为心，正反巽，故曰两心。兑为悦，正反兑，故曰相悦。互巽为茅茹，故曰茅藘。艮手为共，故曰共其茅藘。按《郑风》：“东门之坛，茹藘在阪。”传：“茹藘，茅蒐也。”疏：“茜也，可染赤色。”又云“出其东门”，……“缟衣茹藘，聊可与娱。”笺：“茹藘，茅蒐，染巾也。”聊可与娱者，且可留与我为乐。兹云两心相悦，正《诗》所谓聊可与娱也。云共其茅藘，正《笺》所谓“留与我为乐”也。茹与茅义通。然《林》读为茅藘，是《齐》诗与毛异读也。夙，早也。震为旦，坎为夜。艮为房、为君子。茅藘，宋本作柔筋，汲古作。依元本。藘与下意韵，又与首句意合。此明用《东门》诗意。刘毓崧以柔筋、不合，云宜作薇蕨。岂知薇蕨与相悦何涉？且与下意韵不协。而丁晏等仍采之。古书之难校若是。	da guo zhi xiao guo
大过之既济：载馈如田，破锄失食。苗秽不辟，独饥于年。餐，依汲古。宋、元本作食。秽，依宋、元本。汲古作稼。	da guo zhi ji ji
大过之未济：甘露醴泉，太平机关。仁德咸应，岁乐民安。咸，汲古作感。依宋、元本。焦氏易林注卷八坎之第二十九	da guo zhi wei ji
坎之坎：有黄鸟足，归呼季玉。从我睢阳，可辟刀兵。与福俱行，有命久长。互艮为鸟，震为足、为黄，故曰黄足。震为归、为呼、为玉。艮为季，故曰季玉。震为从，艮为我。纳丙，又为视，故曰雎阳。艮为刀兵，坎隐，故可避刀兵。鸟黄，宋、元本作黄鸟。从汲古。此似有故事。	kan zhi kan
坎之乾：太王为父，季历孝友。文武圣明，仁德兴起。弘张四国，载福绥厚。乾为王、为父、为始，故曰太王。下兼用遇卦坎象。互艮为季、为时、为友，故曰季历孝友。季历，文王父也。伏离为女，震为武，坎为圣，艮为明，故曰文武圣明。震为仁德、为兴起、为孔、为张。艮为国，震卦数四，故曰四国。震为福、为车，故曰载福也。孔，宋、元本作弘，依汲古。	kan zhi gan
坎之坤：猿堕高木，不踒手足。保我金玉，还归其室。详否之临。惟此全用坎象。艮猿震木，艮手震足，艮金震玉，艮室震归。金玉，汲古讹金生。依宋、元本。	kan zhi kun
坎之屯：重耳恭敏，遇谗出处。北奔狄戎，经涉齐楚。以秦代怀，诛杀子圉。身为霸主。坎为耳，坤为重，故曰重耳。初至五正覆震，故曰谗。震为出奔，坤为北、为戎狄，故曰北奔戎狄。伏巽为齐，震为楚、为伐、为伯主。坤为诛杀、为圉、为身。伐，汲古作代。从宋、元本。按：重耳兄弟三人，二人遇谗被杀，重耳出逃免祸。后借秦力，回晋国，成为五霸之一，史称晋文公。《屯》之震为言，初至五正反震，故曰谗。震为出奔，坤为北、为夷，故北奔戎狄。伏巽为齐，震为南，故为楚。震为伯、为长，故为伯主。	kan zhi tun
坎之蒙：倚锋据戟，伤我胸臆。拜折不息。艮为锋戟，坤为胸臆、为伤、为耗。震为息，坤死，故不息。耗，宋、元本作拜。依汲古。	kan zhi meng
坎之需：狗冠雏步，君失其居。出门抵山，行者忧难。水灌我园，高陆为泉。伏《晋》。艮为狗、为冠。鸡步，犹鸡祸，凡灾害之神皆曰步。乾为君，坎为失。坤为门，坤上艮，故曰出门抵山。震为行，震覆，故难。艮为园，坎水坤水，故曰水灌我园。高陆为泉，高陆，艮也。狗冠，《五行志》：昌邑王见大白狗冠方山冠而无尾，未几废。《周礼·夏官·校人》：“冬祭马步。”注：“马步谓神，为马灾害者。”又，《地官》注：“凡人物灾害之神，皆曰步。”鸡步即《五行志》所谓鸡祸。鸡，宋、元本讹雏。依汲古。兑为鸡。	kan zhi xu
坎之讼：众鸟所翔，中有大壮。爪牙长头，为我惊忧。坎众离鸟，故曰众鸟。坎为中、为怪，乾为大。伏坤为身，坎为忧。丈身，宋、元本作爪牙。依汲古。头，汲古作颈。依宋、元本。乾首，互巽为长，故曰长头。	kan zhi song
坎之师：雷行相逐，无有休息。战于平陆，为夷所覆。详坤之泰。雷，依宋、元本。汲古作虎。	kan zhi shi
坎之比：禹凿龙门，通利水泉。同注沧海，民得安土。艮为门、为凿。伏乾为王，故曰禹。为龙，故曰龙门。坎水坤水，故曰通利水泉。坤为海、为民、为安、为土。土，汲古作然，依宋、元本。按：坎水坤水，坎为泉，坤为海，故曰通利水泉，同注沧海。	kan zhi bi
坎之小畜：尧舜仁德，养贤致福。众英积聚，国无寇贼。商人失利，来争宝货。乾为帝，故曰尧舜。乾为仁、为贤、为福。兑为食，故曰养贤。伏坤为积聚、为国。坎为贼，坎伏，故无。元本下多商人失利，来争宝货二句。与上文不协。依宋本、汲古删。按：乾为帝、为德、为仁、为贤，故曰尧舜。兑为食，巽为资财，故曰养贤。	kan zhi xiao xu
坎之履：陆居少泉，山高无云。车行千里，涂不污轮。渴为我怨，佳思广得。伏艮为陆、为居、为山。坤为云，坎为泉。坤坎皆伏，故曰少泉、曰无云。震为车、为行，坤为千里。坎为泥涂、为轮、为污。坎下震上，故轮不污。坎为怨，艮火，故渴。全用伏象。	kan zhi lv
坎之泰：朝视不明，夜不见光。皆抵空床，季女奔亡，怆焉心伤。震为朝，坤黑，故不明。坤为夜、为暝，故不见光。伏艮为床，兑为季女。震往，故曰奔。坤为亡、为心、为忧。首二句，汲古作朝不见光，夜不见明。兹依宋、元本。暝，宋、元本作皆，元本作沓。兹依汲古。	kan zhi tai
坎之否：齐鲁求国，仁圣辅德，进礼雅言，定公以安。巽齐，伏兑为鲁，坤为国，乾为永，故曰齐鲁永国。乾为仁圣。坤为礼，乾为言。艮为定、为安，乾为公，故曰定公以安。永，宋、元本作求。依汲古。进，汲古作造。依宋、元本。《左传·定公十年》：会齐侯于夹谷，孔子相。齐人鼓噪以进，孔子历阶数之，齐人服罪。	kan zhi pi
坎之同人：束帛玄圭，君以布德。伊吕百里，应聘辅国。互巽为帛，乾为玉、为圭、为玄，故曰束帛玄圭。乾为君，伏震为音，故曰伊。吾伊，读书声也。为乐，故曰吕。伏坤为百里、为国。言汤、文、秦穆，以璧帛聘伊尹、吕望、百里奚为辅也。	kan zhi tong ren
坎之大有：棘钩我襦，为绊所拘，灵巫拜祷，祸不成灾。东山之邑，中有土服，可以饶饱。伏《比》。坎为棘，坤为襦。艮止，故曰绊、曰拘。本卦兑为口，故曰巫祝。坤为祸灾。艮为山、为邑，离位东，故曰东山。艮为果蓏、为土服。服、菔同。《诗·小雅》：“象弭鱼服。”《周礼》：“素服。”笺与注皆作“菔”，是其证。土服即芦。《尔雅·释草》：葖，芦。注：，宜为菔，芦菔，芜菁属。今俗所谓蔓菁，可食。故下云可以饶饱。坎为饱。祝，宋本、元本作祷。依汲古。土服，汲古作肥土。依宋、元本。	kan zhi da you
坎之谦：门烧屋燔，为下所残。西行出户，顺其道理，虎卧不起，牛羊欢喜。艮为门屋、为火，故燔烧。坤为下、为残、为户。震为行，坎西，故曰西行。艮为道里、为虎。艮止，故不起。坤为牛，伏兑为羊，震为喜。里，汲古作理。依宋、元本。	kan zhi qian
坎之豫：墙高蔽日，昆仑翳月，远行无明，不见欢叔。艮为墙、为山。离为目、为日。离伏，故曰翳蔽、故曰无明。震为行、为欢。艮为叔。目，宋、元本作日。日作月。今依汲古。	kan zhi yu
坎之随：天地际会，不见内外，祖辞遣送，与世长决。艮阳在上为天，震阳在下为地。艮震相对，故曰际会、曰内外。震为祖。道祭也。兑毁折，巽陨落，故曰与世长诀。	kan zhi sui
坎之蛊：深水难涉，涂难至毂。牛罢不进，泞陷我疾。互大坎，故曰深水、曰泥涂。坎为毂。艮为牛，艮止，故不进。坎陷，坎疾。泥涂，宋、元本作涂难，为作我。今依汲古。	kan zhi gu
坎之临：羊惊狼虎，猕猴群走。无益于僵，为齿所伤。兑为羊，震为惊，伏艮为虎狼。兑为耳，坤为群、为聚。兑为齿、为伤。虎狼，宋、元本作狼虎。兹依汲古。第二句，各本作猕猴群走，依既济之巽校。按：《临》伏艮为虎狼，兑为耳、震为惊为耸，坤为众、为聚，故曰耸耳群聚。	kan zhi lin
坎之观：履虵蹑虺，与鬼相视，惊哭失气，如骑虎尾。巽为蛇、虺，伏震在上，故曰履蛇蹑虺。坤为鬼，艮为视。震为惊恐。巽为臭，故曰气。巽陨，故失气。震为骑，艮为虎、为尾。恐，宋、元本作哭，依汲古。	kan zhi guan
坎之噬嗑：车惊人堕，两轮脱去。行者不至，主人忧惧。结缔复解，夜明为喜。震为车、为惊、为人，在下，故曰人堕。坎为轮，伏兑数二，故曰两轮。坎破，故脱去。震为行，坎隐伏，故不至。震为主人，坎为忧、为夜。离为明，故曰夜明。《礼记》：“夜明，祭月也。”《左传》：“恒星不见，夜明也。”又《拾遗记》：“炎帝时，有石磷之玉，号曰夜明，以暗投水，浮而不灭。”堕，汲古作倾。至作止，主人作人生。均依宋、元本。	kan zhi ke shi
坎之贲：南贩北贾，与怨为市，利得自治。震为商贾、为南，坎为北，故曰南贩北贾。坎为怨。《论语》：“放于利而行多怨。”伏巽为市、为利。震为百，巽为倍。怨，汲古作喜。依宋、元本。百倍，宋、元本作自治。依汲古。	kan zhi ben
坎之剥：延陵适鲁，观乐太史。车辚白颠，知秦兴起，卒兼其国，一统为主。详大畜之离。辚，汲古讹邻。依宋、元本。	kan zhi bo
坎之复：出门逢患，与祸为怨。更相击刺，伤我手端。此用遇卦坎象。互艮为门，震为出，坎为患，故曰出门逢患。震为福，坎为怨。艮为击刺，正反艮，故更相击刺。相击，故手受伤。患，汲古作恶。怨、更作患、反。均依宋、元本。福，宋、元本作祸。依汲古。	kan zhi fu
坎之无妄：獐鹿同走，自燕嘉喜。公子好游，他人多有。艮为獐鹿，伏坤为群。震为走、为喜、为公、为子。群，宋、元本作同。然作燕，燕作嘉。均依汲古。按：乾为福，互震为足、为履，故曰履福。	kan zhi wu wang
坎之大畜：恭宽相信，履福不殆。从其邦域，与喜相得。乾为福，上震，故曰履福、曰喜。艮为邦。按：《大畜》之乾为福，互震为足、为履，故曰履福。	kan zhi da xu
坎之颐：欲飞无翼，鼎重折足。失其喜利，苞羞为贼。上妻之家，喜除我忧，解吾思愁。震为飞、为翼，坤亡，故无翼。震为鼎、为足。坤为重、为败，故折足。乾为福，巽为利。乾巽皆伏，故曰失其福利。坤为羞，在中，故曰苞羞。福，宋、元本作喜。依汲古。苞，汲古作庖。依宋、元本。按：《颐》为正反震艮，欲飞又止，坤亡，故无翼。坤为重，子月阴气弥漫，阳气潛藏，贞震，故曰鼎重折足。震为足为鼎。	kan zhi yi
坎之大过：府藏之富，王以振贷。捕鱼河海，罟网多得。伏《颐》。坤为府藏、为富。震为王、为赈。言王以其富赈民也。坤为鱼、为河海，艮手为捕。互大离，故曰罟网。坤为多。	kan zhi da guo
坎之离：阴生麇鹿，鼠舞鬼哭。灵龟陆蒙，釜甑草土。仁智盘桓，国乱无绪。通《坎》。震为鹿。艮为鼠，坎为鬼。震为哭、为釜甑、为仁。艮为龟、为陆、为尘土、为盘桓、为国。，汲古作麓。土作生。均依宋、元本。处，宋、元本作蒙，尘作草。均依汲古。绪，汲古作欢。兹依宋、元本。	kan zhi li
坎之咸：风尘瞑迷，不见南北。行人失路，复反其室。伏《损》。坤为风、为迷，艮为尘。震南、坤北、兑昧，故不见。震为行人、为道路。坤迷，故失路。艮为室，震为反。暝迷，汲古作坎坷。行人失路，作行迷失利。兹依宋、元本。	kan zhi xian
坎之恒：金革白黄，宜利戒市。嫁娶有息，商人悦喜。通《益》。艮为金、为革，巽白震黄，故曰金革白黄。坤为戎狄，巽为利市，故曰宜利戎市。震为嫁、为商人、为喜。戎，元本讹戒。	kan zhi heng
坎之遁：匏瓜之德，宜系不食。君子失与，官政怀忧。艮为匏瓜，巽为系。兑口为食，兑覆，故不食。《论语》：“吾岂匏瓜也哉！焉能系而不食？”艮为君子，震为舆，震覆，故失舆。艮为官。舆，元本讹与，依汲古。政，汲古作正。依宋、元本。	kan zhi dun
坎之大壮：乘船渡济，载冰逢火，赖得免患，蒙我所恃。震为船，乾为江河，故曰渡济。伏坤为水，艮为火，故曰载水逢火。坤为患、为我。我有，宋、元本作蒙我。依汲古。	kan zhi da zhaung
坎之晋：道途多石，伤车折轴。与市为仇，不利客宿。艮为道、为石，坎险，故曰道险多石。坎为车、为轴、为多眚，故伤车折轴。艮为宿，震为客，震覆，故不利。险，宋本作途。元本作涂。依汲古。按：坎为车，为破损之车，加之道险多石，故有伤车折轴之灾。	kan zhi jin
坎之明夷：托寄之徒，不利请求。结衿无言，乃有悔患。艮为请求，艮覆，故不利。震为襟，坤闭，故曰结衿。震为言，坤括囊，故无言。坎为患。结衿乃罪人就刑时结束之状。坤为死，坎为刑，故有此象。	kan zhi ming yi
坎之家人：三羊争妻，相逐奔驰，终日不食，精气竭罢。详乾之大畜。首句汲古作三年争妻。兹依宋、元本。然卦无羊象。《易·大壮·上六》有“羊”象，上六体震，疑《易》以震为羊。兹曰三羊，似亦以伏震为羊。	kan zhi jia ren
坎之睽：退恶防患，见在心苗。日中之恩，解释倒悬。第二句，汲古无，依宋、元本增。日中之恩，汲古作日之中息。依宋、元本。苗，应为田，与下悬韵。梁简文帝大法颂：泽雨无偏，心田受润。	kan zhi kui
坎之蹇：两足四翼，飞入嘉国。宁我伯姊，与母相得。详贲之同人。	kan zhi jian
坎之解：寒露所降，凌制坚冰，草木疮伤，花落叶亡。坎为寒、为露、为冰，艮为坚，故渐至坚冰。震为草木，坎为破，故为疮。震为花叶，伏巽为落，故叶落花亡。所凌，宋、元本作所降。渐作凌。兹依汲古。冰，宋本讹水。按：坎为冬，故曰坚冰、曰华落叶亡。	kan zhi jie
坎之损：后稷农功，富利我国。南亩治理，一室百子。震为稷，坤为富利、为国、为亩，震为南，故曰南亩。艮为治理、为室。震为子、坤为百，故曰百子。室，实也。言农家治理果蓏，一实之中，有百子也。	kan zhi sun
坎之益：设网张罗，捕鱼园池。网罟自决，虽得复失。危诉之患，受其低欢。《益》上巽为绳，坤中虚，艮手，故曰设网张罗。巽为鱼，坤为园池，艮击，故捕鱼园池。巽为敝漏，故网决。决，绝也。网决，故得而复失。坤为失、为患。末二句有讹字，义未详。忻，元本作低，依汲古。诉，汲古作许。依宋、元本。按：《益》上巽为绳，互大离为网，艮手，故曰设网张罗。巽为鱼，坤为水池，艮为捕获，故曰捕鱼园池。	kan zhi yi
坎之夬：路与县休，侯伯恣骄。上失其盛，周室衰微。威，宋、元本作盛。依汲古。衰，汲古作相。依宋、元本。舆多讹为与。路舆，大车也，见《左传·桓公二年》疏。又《周礼·春官》：“王之五路。”路车，乃天子之乘，县休不用，其衰可知。天子之所以衰，以侯伯骄恣，不奉王命也。《夬》伏《剥》。坤为大舆，故曰路舆。艮一阳止于上，故曰县休。震为诸侯、为威、为周。震反于上，故曰骄恣。震覆，故失其威。故周室衰微。坤为失，艮为室也。	kan zhi kuai
坎之姤：逐走追亡，相及扶桑，复见其乡，使我悔丧。伏《复》。震为逐、为走，坤为王。震为桑，又为东，故及于扶桑。坤为乡、为我、为悔、为丧。《山海经》：“日浴扶桑”。	kan zhi gou
坎之萃：履禄绥厚，载福受祉，衰微复起，继世长久，疾病献麦，晋人赴告。通《大畜》。震为履。乾为禄、为厚、为福、为祉。巽陨落，故曰衰微。震为起，故曰衰微复起。坤为世，巽为长。坤为疾病。震为麦、为晋、为人、为告。《左传·成公十年》：“晋侯……欲麦，使甸人献麦。将食……而卒。”赴告者，赴君丧于各国也。禄，元本作福。依宋本、汲古。福受，汲古作受福。依宋、元本。献麦，汲古作无危。宋、元本作献凌。宋本云，当作麦。从之。	kan zhi cui
坎之升：鳏寡孤独，禄命苦薄，入宫无妻，武子哀悲。坤巽皆为寡，故曰孤独。震为禄，巽为命，巽寡，故苦薄。伏艮为宫。巽为妻、为入。坤丧，故曰无妻。震为武、为子，坤为哀悲。武子，崔杼。杼将娶棠姜，筮得《困》三爻，曰：“入其宫，不见其妻。”后果得祸。按：震为武、为子，故曰武子。崔杼娶棠姜见《左传》襄公二十五年。	kan zhi sheng
坎之困：山没丘浮，陆为水鱼，燕雀无巢，民无室庐。详观之大有。	kan zhi kun
坎之井：冠带南游，与福喜期，徼于嘉国，拜为逢时。伏《噬嗑》。艮为冠，巽为带，离为南，故冠带南游。伏震为福喜。艮为国、为位、为时。徼于，汲古作遨游。依宋、元本。位，宋、元本作为。非。依汲古。	kan zhi jing
坎之革：东行亡羊，失其羝牂，少妇无夫，独坐空庐。通《蒙》。震为东，兑为羊，坤丧，故亡羊。兑为少女，震为夫，坤丧，故无夫。艮为坐、为庐，坤虚，故曰空庐。按：不论亡羊，还是无夫，皆以坤为丧、为亡解。	kan zhi ge
坎之鼎：探巢捕鱼，耕田捕鰌，费日无功，右手空虚。通《屯》。艮为雀，艮手，故曰探、曰捕。坤为鱼、为田，震为耕。夫探巢得鱼，耕田得鳅，二者皆必无之事，故曰无功。艮为日。兑右坤虚。空虚，汲古作虚空。依宋、元本。	kan zhi ding
坎之震：东行饮酒，与喜相抱，福吾家利，来从父母，水泽之徒，望邑而处。震为东，坎为酒，震口，故曰饮酒。震为喜，艮手为抱，正反艮，故曰相抱。艮为家，震为父，伏巽为利。坎为水。艮为望、为邑。父，汲古作母。从宋、元本。按：正反震，或曰对语，此曰相抱，取震喜之义。	kan zhi zhen
坎之艮：妄怒失精，自令畏悔，忪忪之惧，君子无咎。震为怒。坎为畏惧。艮为君子。第三句，汲古作怡怡之欢，依宋、元本。	kan zhi gen
坎之渐：白云如带，往往旗处，飞风送迎，大雹将下，击我禾稼，僵死不起。巽为白、为带，坎为云。巽进退，故曰往来、曰送迎。艮为雹、为击。巽为禾稼，坎陷，故曰僵。来，宋、元本作旗。依汲古。	kan zhi jian
坎之归妺：南至之日，阳消不息，北风烈寒，万物藏伏。离为南、为日。日南至冬至，纯阴极寒，故曰阳消不息。伏巽，互坎，故曰北风。坎为寒、为伏。震为万物，故曰万物藏伏。	kan zhi gui mei
坎之丰：火中仲夏，鸿雁来舍，体重难移，未能高舞，君子显名，不失其誉。《月令》：“季夏之月，昏火中。”火，心星也。仲当为季。火谓鹑火，属南方。离为星、为火、为夏。伏艮为季，故曰季夏。震为鸿雁。中互大坎，故曰难移，故不能高举。伏艮为君子、为名誉。解舍，言天暑而充弃巢也。举，宋、元本作舞。解作来。均依汲古。季夏，各本皆作仲夏。与《月令》不合，定为讹字。	kan zhi feng
坎之旅：北行出门，履陷踬颠，踒足据涂，污我襦袴。伏《节》。坎北，震行，艮门，故曰北行出门。震为履蹈，坎为蹇，故曰踬颠、曰踒足。踬、踒皆跌也。坎为污，震为襦裤。	kan zhi lv
坎之巽：轻车醊祖，焱风暴起，促乱祭器，飞扬错华，明神降佑，道无害寇。兼用震象。详豫之大畜。疾，宋、元本作焱。依汲古。佑，元本作祐。鼓舞，宋、元本作错华。均依汲古。	kan zhi xun
坎之兑：酒为欢伯，除忧来乐，福喜入门，与君相索，使我有德。伏《艮》。互坎为酒，震为欢、为伯。《酒谱》：“昔人谓酒为欢伯。”坎为忧。艮为门。震为福喜、为君。艮为求，正反艮，故曰相索。艮为我。得，宋、元本作德。依汲古。	kan zhi dui
坎之涣：三足孤乌，灵明督邮，司过罚恶。自贼其家，毁败为忧。《五行志》：“日中有三足乌。”震为足，数三，故曰三足。艮为黔啄，故曰乌。艮为龟，故曰督邮。详小畜之未济。震为邮。灵明，汲古作虚鸣。依宋、元本。督邮，为郡督察官，自西汉至魏晋皆有之，陶渊明不肯为督邮折腰者是也。	kan zhi huan
坎之节：三河俱合，水怒踊跃，坏我王屋，民饥于食。详蛊之颐。《节》中互《颐》，故词同。涌，宋本、汲古作踊。兹依元本。	kan zhi jie
坎之中孚：南行枣园，恶虎畏班。执火销金，使我无患。震为南。艮为果、为园、为虎、为班。班亦虎也。楚人谓虎为班。恶，憎也。艮为火、为手，故曰执火。艮为金、为我。虎为金精，以火销金，故无虎患。金，汲古作锋。艮为刀锋，亦合。今依宋、元本。	kan zhi zhong fu
坎之小过：求鹿过山，与利为怨，暗聋不言，谁知其欢。艮为求、为山。震为鹿，鹿在山外，故曰过山。巽为利。兑为耳、为昧，故暗聋。震言，艮止，故不言。聋，汲古讹袭。依汲古。按：《小过》下艮为山，上震为鹿，鹿在山外，故曰过山。甚妙！	kan zhi xiao guo
坎之既济：行旅困蹴，失明守宿。囹圄之忧，启执出游。此用坎象。震为行旅，艮止坎陷，故曰困。坎为宿、为隐伏，故曰失明守宿。坎为囹圄、为忧、为蛰。震出，故曰启蛰出游。蛰，宋、元本作执。依汲古。	kan zhi ji ji
坎之未济：据棘履危，跌刺为忧。夫妇不和，乱我良家。此仍用坎象。坎为棘、为杞、为刺、为夫。离为妇，妇前夫后，故曰不和。杞，宋、元本作危。今依汲古。离之第三十	kan zhi wei ji
离之离：时乘六龙，为帝使东，达命宣旨，无所不通。通《坎》。互艮为时。震为龙，坎数六，故曰六龙。震为帝、为东。本卦巽为命，风散，故达命宣旨，无所不通。	li zhi li
离之乾：执辔四骊，王以为师。阴阳之明，载受东齐。遇卦离为东，互巽为齐。按：《离》椊伏震为车、为马，数四，离丽，故曰四骊。伏艮为手，巽为绳，故曰执辔。离为日，兑为月，故曰阴阳之明。离东巽齐，伏坤为载。	li zhi gan
离之坤：春秋祷祝，解过除忧，君子无咎。此与上皆兼用离象。《离》互兑为秋，兑口，故祷祝。离伏震，故曰春。伏坎，故曰祸忧。伏艮为君子。祝，依宋、元本，汲古作祀。祸，依汲古。宋、元本作过。	li zhi kun
离之屯：坐车乘轩，据国子民，虞叔受命，和合六亲。坤为朝、为轩车。艮为坐，震为乘，故曰坐朝乘轩。艮为据、为国，震为子，坤为民，故据国子民。艮为叔，震为欢虞，伏巽为命，故曰虞叔受命。坎为和、为合，数六，故曰六合。坐朝，宋、元本作坐车，依汲古。六合和亲，宋本、汲古作和合六亲。兹依元本。	li zhi tun
离之蒙：开户下堂，与福相迎，禄于公室，曾孙以昌。坤为门户，艮为堂，震为开，坤为下，故曰开户下堂。震为福禄，正反震，故曰与福相迎。震为公，坎为室，艮为祖。	li zhi meng
离之需：高木腐巢，漏湿难居，不去甘棠，使我无忧。坎为木，离为巢。在上，故曰高木。坎水，故曰腐巢、故曰漏湿。下二句言巢虽漏湿，只不伐甘棠，即无倾覆之忧也。	li zhi xu
离之讼：三女为奸，俱游高园。倍室夜行，与伯笑言。不忍主母，为设欢酒，冤尤谁祷？通《明夷》。坤为女，震数三，故曰三女。坎为奸。巽为高，坤为园，故俱游高园。艮为背，坎为室、为夜，艮覆，故曰背室夜行。震为伯、为笑言、为主。坤为母，故曰主母。坎为酒、为冤尤。《列女传》：周大夫主父妻淫于邻人，恐主父觉，置毒酒使婢进之。婢知之，佯僵覆酒，受笞。忍，汲古讹认。末二句，各本皆作“为设欢酒，冤尤谁祷”。依汲古履之既济校。告，音垢。《林》意谓女行不端，婢不忍从主母毒主父，佯失酒，反遭笞也。	li zhi song
离之师：漏巵盛酒，无以养老，春贷黍稷，年岁实有，履道坦坦，平安何咎？坎为酒，震为卮，伏巽，故曰漏卮。坤为老，坤丧，故不能养老。震为黍稷、为春。坤为年岁，震为履、为大涂，故曰履道坦坦。无，宋、元本作何咎。依汲古。	li zhi shi
离之比：松柏枝叶，常茂不落，君子惟体，日富安乐。艮为木、为坚，故曰松柏、曰不落。艮为君子、为安。坤为身，故曰体。惟体，汲古作欢宁，安作求。均依宋、元本。	li zhi bi
离之小畜：夫妇不谐，为燕攻齐，良弓不张，骑驷忧凶。互离下震上巽，震夫巽妇，而正反两兑口相对，故曰不谐。兑为燕，巽为齐。坎为弓，坎伏，故曰不张。骑劫，燕将，代乐毅。战死，故曰亡。第四句，宋、元本作骑驷忧凶。兹依汲古。	li zhi xiao xu
离之履：出令不胜，反为大灾，强不克弱，君受其忧。巽为令，兑为反巽，为毁折，故曰不胜、曰反为大灾。卦以一阴为主，故强不克弱，言五阳不能胜此一阴也。乾为君。君受其忧者，言上乾恐被阴消也。	li zhi lv
离之泰：奔牛相错，败乱绪业，民不得作。坤为牛，震为奔。坤为败乱，伏巽为绪。坤为民，坤僵，故不作。奔牛，汲古作奔走。绪业，作诸绪。依宋、元本。	li zhi tai
离之否：载璧秉圭，请命于河，周公克敏，冲人瘳愈。乾为玉，坤为车，故曰载璧。艮为手，故曰秉圭。巽为命，乾为河。伏震为周、为公、为冲人。艮坚，故曰瘳。冲人者，成王。言成王有疾，周公以圭璧祷于河，使王疾愈也。事见《史记·鲁世家》。	li zhi pi
离之同人：素车伪马，不任重负，王侯出征，忧危为咎。通《师》。震为车、为白，故曰素车。震为马，坤虚，故曰伪马。盖刍灵之属。坤柔，故不任重负。震为王、为诸侯、为出征。坎为忧危。伪，汲古作为。依宋、元本。	li zhi tong ren
离之大有：大树之子，同条共母，比至火中，枝叶盛茂。通《比》。艮坎皆为木，坤为母。本卦离为火。《左传·昭公三年》：“火中，寒暑乃退。”注：“心星，以季夏昏中而暑退。”季夏之时，草木长成，故曰枝叶盛茂。同，汲古作百，至作之。均依宋、元本。	li zhi da you
离之谦：壅遏堤防，水不得行，火盛阳光，阴霓伏藏，走妇其归。详比之大畜。末句，宋、元本作走妇其归。依汲古。	li zhi qian
离之豫：五岳四渎，合润为德，行不失理，民赖恩福。润洽，依颐之大畜校。宋、元本作合润。汲古作含润。	li zhi yu
离之随：驾骏南游，虎惊我羊，阴不奉阳，其光显扬。言之谦谦，奉义解患。震为马、为南。艮为虎、为牛，震为惊。上下卦阴皆居上，故曰阴不奉阳，即不承阳也。艮为光，初至四正反震，故曰言之谦谦。震为解也。牛，宋、元本作羊。虽合兑象，然与游不协。依汲古。艮牛象虽见于《易》，久失传。《易林》屡见，汲古不误。	li zhi sui
离之蛊：早霜晚雪，伤害禾麦，损功弃力，饥无所食。震为禾麦，兑毁，故曰伤害。巽陨落，故损功弃力。兑为食，震为虚，故曰饥无所食。震虚象，《归妹·上六》“承虚筐”也，即以震为虚。	li zhi gu
离之临：岐周海隅，有乐无忧，可以避难，全身保财。震为周，坤为海、为忧。震乐，故无忧。坤为财。有，汲古作独，依宋、元本。按，《孟子》：“伯夷避纣，居北海之滨。太公避纣，居东海之滨，闻西伯善养老而归于周。”《林》似述其事。	li zhi lin
离之观：阴蔽其阳，目暗不明，君忧其国，求騂得黄，驹犊从行。卦阴盛阳衰，故曰阴蔽其阳。艮为日，坤黑，故不明。坤为国、为忧，伏震为君。坤为马，故曰骍、黄。骍，赤色。黄，黄色马也。乾为赤，坤为黄，乾伏，故不得骍而得黄。艮为求、为少，故曰驹。坤牛，故曰犊。坤母，故驹犊从行。日，宋本、汲古皆作目。惟元本作日。艮为日，亦失传象也。	li zhi guan
离之噬嗑：金城铁郭，上下仝力，政平民欢，寇不敢贼。艮为城郭、为金铁。正反震，故曰上下同力。坎为平、为民、为寇贼。铁，元本作佳。依宋本、汲古。	li zhi ke shi
离之贲：平公有疾，迎医秦国，和不能知，晋人赴国。坎为平、为疾，震为公。艮为国，伏兑，故曰秦国。坎为和，震为晋。按《左传·成公十年》：晋景公有疾，秦伯使医缓为之医，言病入膏肓，不能为，公果卒。赴告者，言赴告列国公丧也。愈，宋、元本作知，汲古作治。皆非。依需之巽校。赴告，宋、元本作赴国，汲古作疑惑。皆不合。依坎之萃校。告，音谷，与国协。	li zhi ben
离之剥：戴尧扶禹，从乔彭祖，西过王母，道里夷易，无敢难者。乾为王，一阳在上，群阴戴之，故曰戴尧扶禹。艮为寿，故曰松乔彭祖。赤松子，王子乔，彭篯皆仙人而享大年者。伏兑为西，坤为母，伏乾，故曰王母。坤为道路。戴，汲古作载。非。依宋、元本。松，宋、元本作从。依汲古。	li zhi bo
离之复：羔羊皮革，君子朝服，辅政天德，以合万国。详谦之离。	li zhi fu
离之无妄：据钟鼓翼，将军受福，安帖之家，虎狼与忧，履危不强，师行何咎？震为钟、为乐。鼓乐，言奏乐也。震为武人，故曰将军。艮为安、为家、为虎狼。震为履，伏坤为师。振钟鼓乐，宋、元本作据钟鼓翼。为作与。殆作强。均依汲古。	li zhi wu wang
离之大畜：嫡庶不明，孽乱生殃，陈失其邦。震为长子，嫡也。乃三至上正反震，故曰嫡庶不明。震为陈，四至上震覆，故陈失其邦。艮为邦。	li zhi da xu
离之颐：鸟惊狐鸿，国乱不宁，上弱下强，为阴所刑。震为鸟、为惊、为鸣，艮为狐。坤为国、为乱。艮孤阳在上，故曰上弱。震为健，故曰下强。坤为刑，中四爻重坤，故曰为阴所刑。狐鸣，宋本、汲古作孤鸿。兹依元本。	li zhi yi
离之大过：六月采芑，征伐无道，张仲方叔，克胜饮酒。卦通《颐》。坤为夜，震为行。坤为绣、为文章，坤黑，故不见。艮为坐、为堂。震为长子，坤为师。三四句言艮止义，五六句言震动义也。于，宋、元本作玉。兹依汲古。宋本作《坎》林。	li zhi da guo
离之坎：被綉夜行，不见文章，安坐玉堂，乃无咎殃，长子帅师，得其正常。《六月》、《采芑》，《小雅》篇名，颂周宣王也。张仲、方叔，皆宣王臣。《诗》“张仲孝友，方叔召虎”是也。坎为月，数六，故曰六月。互震为芑，艮手为采。震为征伐。坎为仲，艮为叔。坎为酒。克，元本作尅。从宋本、汲古。宋本作《大过》林。	li zhi kan
离之咸：昧暮乘车，东至伯家，逾梁越河，济脱无他。伏《损》。坤为黑、为夜，故曰昧暮。震为车、为乘、为东、为伯，艮为家，故东至伯家。艮为梁，坤为河。震往，故曰逾越、曰济脱。	li zhi xian
离之恒：东风解冻，和气兆升，年岁丰登。震东巽风，乾为寒、为冻，震为解，故曰东风解冻。巽为气，兑悦，故曰和气。坤为年岁。末句，元本作年丰岁登。依宋本、汲古。	li zhi heng
离之遁：三狸搏鼠，遮遏前后，无于圜域，不得脱走。古猫未为家畜，故以狸捕鼠。狸，狐属。艮为狸，数三，故曰三狸。艮为鼠，艮止，故曰遮遏前后。伏坤为死，乾为圜，艮为城。艮止，故难脱。死于圜城，宋本作无于圜域。元本作无于还域。兹依汲古。圜城者，狱城也。《周礼·司圜》郑司农云：“圜土，狱城也。”按：《遁》之为狸，为鼠，皆用艮象。	li zhi dun
离之大壮：绥德孔明，履禄久长，贵且有光，疾病忧伤。震为履，乾为禄、为久长、为贵、为光。伏坤为疾病忧伤。	li zhi da zhaung
离之晋：三虎搏狼，力不相当，如摧壅佑，一击破亡。艮为虎，数三，故曰三虎。艮为狼、为手，故搏狼。离中虚，故曰枯腐。艮为击，坎为破，坤为亡。腐枯，宋、元本作壅祐。兹依汲古。按：《晋》之为虎、为狼、为博、为击，皆用艮象。离为枯物，坎为破，坤为亡，故如摧腐枯，一击破亡。	li zhi jin
离之明夷：使伯东乘，恨不肯行，与叔争讼，更相毁伤。震为伯、为桑。坎为狠，坎陷，故不肯行。坎上下兑口相背，故曰争讼。坎破，故曰毁伤。采桑，宋、元本作东乘。狠作恨。兹依汲古。	li zhi ming yi
离之家人：抱空握虚，鴞惊我雏，利去不来。此用遇卦象。离中爻伏艮，故曰抱、曰握。离为空虚。艮为，震子，故曰雏。震为惊。巽为利，风散，故不来。抱，元本作把。依宋本、汲古。	li zhi jia ren
离之睽：李花再实，鸿升降集，仁哲以兴，隆国无贼。详小畜之离。第四句，宋、元本作隆国无贼。汲古作不贼，兹依比之讼等《林》校改。	li zhi kui
离之蹇：东山皋洛，勇捍不服，金玦玩好，衣为身贼。《左传·闵公二年》：“晋侯使太子申生伐东山皋洛氏，……佩之金玦。”后太子果败。离东艮山，离为赤。东山皋洛，赤狄别种，故用以为象。艮为金，伏兑为玦。坎为贼。洛，依宋、元本。汲古作落，虽与今《左传》同，然《易林》用经，往往字与今经异，疑宋本是，汲古非也。第二句，元本作一朝陨落。宋元悍作捍。兹依汲古。又，汲古多丝麻不作句，宋、元本均无。依之。	li zhi jian
离之解：飞文污身，为邪所牵，青蝇分白，贞孝放逐。伏巽为蚊，震为飞。坎水，故曰污。震为青，伏巽为蝇、为白。蚊，宋、元本作文，依汲古。牵，汲古作率。贞作真。均依宋、元本。《青蝇》，《诗》篇名，伤谗而作。贞孝放逐，言伯奇、申生为后母所谗而被放也。	li zhi jie
离之损：南山大木，文身其目，制命出令，东里田亩，尊主安居，郑国无患。震为南、为竹，艮山数三，坤身，故曰三身。六目，未详。伏巽为命令。坤为里，震东，故曰东里，指子产也。震为主，艮为安为居。坤为国、为郑。《说文》：郑，地町町然平也，象坤形。黄竹，各本皆作大木。三身六目，宋、元本作丈身其目。汲古作丈身六目。第三、四、五句，宋、元本作制命出令，东里田亩，尊主安居。汲古作制命出文，东里宣敷，尊主安居。兹依蛊之旅校改，韵皆协矣。按此皆指子产治郑事。按：遇卦《离》为目，上离下离，数六，故曰六目。三身自然有六目。	li zhi sun
离之益：泉起昆仑，东出玉门，流为九河，无有忧患。艮山坤水，故曰泉起昆仑。艮为门，震为东、为玉，故东出玉门。坤为河，震数九，故曰九河。坤为忧患，震解，故无。言河出昆仑山，过玉门关，播为九河也。	li zhi yi
离之夬：命短不长，中年夭伤，鬼泣哭堂，哀其子亡。巽为命、为长，巽覆兑折，故曰命短不长。乾为年，兑少，伏坤为死，故曰中年夭伤。坤为思，伏艮为堂，兑口为哭。震为子，伏艮震覆，故子亡。思及，宋、元本作鬼泣。依汲古。	li zhi kuai
离之姤：君臣不和，上下失宜，宗子哭歌。通《复》。坤为臣，震为君，臣上君下，故曰不和、曰失宜。震为宗、为子、为歌。坤忧，故曰哀歌。末句，宋本作宗子哭歌。元本作宋子哭歌。依汲古。	li zhi gou
离之萃：苛政日作，螟食华叶，割下啖上，民被其贼，秋无所得。坤为政，艮为日。巽为螟，兑为食、为华，故曰螟食华叶。坤为下，艮为刀，故曰割下。兑口在上，故曰啖上。坤为民，互巽为贼，故曰民被其贼。兑为秋，巽陨落，故无得。	li zhi cui
离之升：南行戴铠，登塲九魁，车伤牛罢，日暮咨嗟。震为南，伏艮为铠。《说文》：“铠，甲也。”坤为车、为牛、为暮。伏艮为日，坤忧震语，故嗟咨。第二句义未详。载，宋、元本作戴。从汲古。履，宋、元作场。从汲古。罢，音疲。魁当为疑。按：《升》震为足，故履；上行，故曰登。震一阳始，数九，故曰九魁。	li zhi sheng
离之困：春东夏南，随阳有功，与利相逢。伏《贲》。互震为春、为东。离为夏、为南，故曰春东夏南。离为阳，震为随。本卦巽为利。	li zhi kun
离之井：头尾颠倒，不知绪处，君失其国。伏《噬嗑》。艮为首、为尾。初至四正反艮，故曰颠倒。巽为绪，震为君，艮为国。互坎，故曰失国。	li zhi jing
离之革：言无要约，不成劵契，殷叔季姬，公孙争之，强入委禽，不悦子南。详颐之革。于心，各本皆作子南。依颐之革校。禽，汲古讹命。	li zhi ge
离之鼎：缺破不成，胎卵不生，不见其形。互兑为缺破。震为胎、为卵。震伏，巽陨，故不生。破，汲古作陷，兹依宋、元本。	li zhi ding
离之震：见虵交悟，惜蚖畏恶，心乃无悔。伏巽为蛇、为蚖。互坎为心。义未详。悟，汲古作卧。蚖作蜒。依宋、元本。	li zhi zhen
离之艮：河水孔穴，坏败我室，水深无涯，鱼鳖倾倒。坎为河水，震为孔，艮为穴，故曰河水孔穴。艮为室、为鳖。伏巽为鱼。倒，元本作侧。依宋本、汲古。	li zhi gen
离之渐：五岳四渎，地得以安，高而不危，敬慎避患。艮山，坎数五，故曰五岳。坎为渎，巽数四，故曰四渎。巽为高，艮安，故不危。坎为患，巽顺，故曰敬慎。敬慎，汲古作惊惧。兹依宋、元本。	li zhi jian
离之归妺：南至之日，阳消不息，北风烈寒，万物伏藏。离日、震南，故曰南至之日。上下卦阴在阳上，故曰阳消不息。坎为北、为寒，伏巽，故曰北风。震为万物，坎为藏伏。冽，宋、元本作烈。藏伏作伏藏。兹依汲古。然伏仍不协，疑为匿字。	li zhi gui mei
离之丰：五利四福，俱佃居邑，黍稷盛茂，多获高积。巽为利，卦数五，故曰五利。震为福，卦数四，故曰四福。艮为邑，巽为高，震为耕，故曰俱田高邑。震为黍稷、为盛茂、为稻。田，宋、元本作佃。高作居。稻作积。均依汲古。	li zhi feng
离之旅：公孙驾车，载游东齐，延陵子产，遗季紵衣，疾病哀悲。详乾之益。各本下多疾病哀悲四字，与上文不类，断为衍文。依乾之益校删。	li zhi lv
离之巽：交乱当道，民困愁苦，望羊置群，长子在门。巽为蛇，故曰蛟虬。伏震为道，故曰蛟虬当道。坎为民、为愁苦。坎陷，故曰民困愁苦。互兑为羊。艮为门，震为长子。	li zhi xun
离之兑：金玉满室，忠直乘危，三老冻饿，鬼夺其室，求鱼河海，网举必得。伏艮为金、为堂，震为玉，故曰金玉满堂。坎为忠直、为危、为冻。震数三，艮寿，故曰三老。三老，乡官也。坎为鬼、为河海。艮为求，互巽为鱼。离为网。堂，宋、元本作室。非。兹依汲古。其，汲古作我。兹依宋、元本。按，《林》词义吉凶不协，疑中二句为衍文。	li zhi dui
离之涣：日入幽慝，阳明隐伏，小人劳心，求事不得。离伏，故曰日入明匿。晶、精通。坎为隐伏、为心、为劳。震为人，艮为小，故曰小人劳心。艮为求，风散，故不得。明匿，宋、元本作幽慝。晶作明。均依汲古。	li zhi huan
离之节：频逢社饮，失利后福，不如子息，旧居故处，申请必与，乃无大悔。艮为社，兑口为饮。古社日最重春秋两社，皆祭后乡饮，故曰频逢社饮。巽为利，巽伏，故失利。震为后、为福，故曰后福。震为子息、为申请。艮为居处。社，依宋、元本。汲古作招。非。必得，宋、元本作必与。依汲古。	li zhi jie
离之中孚：南有嘉鱼，驾黄取游，鲂鱮诩诩，利来无忧。震为南，巽为鱼。震福，故曰嘉鱼。震为黄。黄，马也。正反巽，故曰、曰鲂。巽为利。，汲古、宋本皆作游。兹依元本。《嘉鱼》，《小雅》诗篇名。	li zhi zhong fu
离之小过：黄裳建元，文德在身，禄佑洋溢，封为齐君，贾市无门，股肱多根。震为衣、为黄。坤六五黄裳元吉，故曰建元。艮为身，坤为文，卦上下皆坤爻，故曰文德在身。震为福祐、为君，巽为齐。宋、元本下多“贾市无门，股肱多根”二句。“根”当为“恨”。岂有上文如是之吉，下忽凶乎？其为衍文无疑，故从汲古不录。	li zhi xiao guo
离之既济：口不从心，欲东反西，与意乖戾，动举失使。离东坎西。举，元本作步。依宋本、汲古。便，依汲古。宋、元本皆作使。	li zhi ji ji
离之未济：虎狼之乡，日争凶讼，叨尔为长，不能定从。卦有三艮形，故曰虎狼之乡。离，正覆兑相背，故曰争讼。不能定从，言不能定从约。虎狼之乡，谓秦也。从，汲古讹证。依宋、元本。咸之第三十一	li zhi wei ji
咸之咸：雌单独居，归其本巢，毛羽憔悴，志如死灰。巽为雌、为寡，故曰单独。艮为巢，巽寡发，故曰毛羽憔悴。伏坤为志、为死。	xian zhi xian
咸之乾：十窗多明，道里通利，仁智君子，国安不僵。小，宋、元本作十。依汲古。里，汲古作理。依宋、元本。此用咸象。《咸》伏《损》。艮为小、为窗、为明。坤为道里，震为利通、为仁贤。艮为君子、为国、为安。	xian zhi gan
咸之坤：心恶来怪，冲冲何惧？颜伯子骞，尼父圣母。渊，宋本作伯。诲作母。依汲古。《咸》艮为颜，兑为渊，故曰颜渊。艮手为骞，故曰子骞。乾为父、为圣。艮山，故曰尼父。兑言，故曰圣诲。	xian zhi kun
咸之屯：鸟鸣呼子，哺以酒脯，高楼水处，来归其母。艮为鸟，震为鸣、为子，故曰鸟鸣呼子。震为口，故曰哺。坎为酒、为脯。脯，肉也。艮高，故曰高栖。坤水坎水，故曰水处。坤为母，震为归。言鸟闻呼或高栖，或水处，皆至也。栖，宋、元本讹楼。依汲古。按：《易·中孚·九二》“鹤鸣在阴，其子和之”，以震为鹤、为鸣，覆震为子。《中孚》二至五正反震，下震鹤鸣于山阴，三至五震反而如声回应，故曰其子和之。焦氏取此义明矣。	xian zhi tun
咸之蒙：国马生角，阴孽萌作，变易常服，君失于宅。坤为国、为马，艮为角，互震，故曰生角。坤为阴、为服、为失。艮为宅。震为萌、为君。《汉书·五行志》：文帝十二年，有马生角于吴。刘向以为吴举兵向上之萌。又《史记》：“燕太子丹为质于秦，求归。秦王曰：待马生角。……既而咸阳马果生角，乃放归。”此皆反常之事，故曰变易常服。	xian zhi meng
咸之需：入宇多悔，耕石不富，衡门屡空，使士失意。宇，汲古作年。从宋、元本。似多用伏象。	xian zhi xu
咸之讼：情懦行贾，远涉山阻，与旅为市，不危不殆，利得十倍。伏震为孺、为商贾。坤众，故曰诸孺。乾为陵，故曰山阻。伏巽为市、为利、为三倍。诸孺，宋本作情懦，兹依汲古。	xian zhi song
咸之师：梁破桥坏，水深多畏，陈郑之间，绝不得前。艮为桥梁，艮覆，故曰破坏。坎为破也。坤水坎水，故曰水深。坎为畏。震为陈。坎为平、为郑。坎陷，故不前。	xian zhi shi
咸之比：双凫俱飞，欲归稻池，经涉萑泽，为矢所射，伤我胸臆。此兼《咸》象。艮为凫，兑数二，故曰双凫。兑为池。巽为稻、为萑。坎为矢，坤为胸。射、伤，汲古作伤、损。依宋、元本。	xian zhi bi
咸之小畜：谩诞不成，倍梁灭文，许人卖牛，三失争之，失利后时，公孙怀忧。未详。倍、卖，汲古作佶、作买。依宋、元本。夫，宋、元本作失。依汲古。按，伏《豫》正反震，故曰谩诞、曰争、曰三夫。艮为牛、为时。	xian zhi xiao xu
咸之履：南国凶饥，民食糟糠，少子困捕，利无所得。乾为南，伏坤为国，离为饥。巽为糟糠，兑为食。饥凶，宋、元本作凶饥，依汲古。	xian zhi lv
咸之泰：狗吠非主，狼虎夜扰，惊我东西，不为家咎。震为鸣吠、为主。伏艮为狗、为虎狼。震为惊、为东。兑为西。艮为家。狗吠非主，言非其主人而必吠也。	xian zhi tai
咸之否：望龙无目，不见手足，入水求玉，失其所欲。乾为龙，艮为目，巽伏故无。震为足，震伏，故不见。艮为手，巽伏，故亦不见。乾为玉，坤为水。巽入艮求，故曰入水求玉。坤为失，故所欲不得也。	xian zhi pi
咸之同人：以鹿为马，欺误其主，闻言不信，三口为咎，黄龙三子，中乐不殆。伏《师》。震为鹿，坤为马，故曰以鹿为马。震为主，离上下兑口相背，故曰欺误、曰闻言不信。与《明夷·初九》之“有言”义同也。离数三，故曰三日。震为黄龙、为子、为乐。《史记·秦本纪》：赵高献鹿于二世，曰马也。	xian zhi tong ren
咸之大有：养幼新婚，未能出门，登宋望齐，不见太师。此用咸象。少男少女，故曰养幼。六爻皆交，故曰新婚。乾为门，巽伏，故曰未能出门。架木为屋曰宋。艮为宋、为望，巽为齐。乾为太师，巽伏，故不见。	xian zhi da you
咸之谦：王孙季子，相与为友，明允笃诚，升擢荐举。艮为王孙、为季子。艮为友，正反艮，故曰相与为友。艮为明、为升擢。季，汲古作贵。依宋、元本。	xian zhi qian
咸之豫：山水暴怒，坏梁折柱。稽难行旅，留连愁苦。艮为山，坤水坎水，上震，故曰山水暴怒。艮为梁柱，坎折，故曰坏梁折柱。坎陷艮止，故曰稽难、曰留连。震为行旅，坎为愁苦。	xian zhi yu
咸之随：鸇鸠徙巢，西至平州，遭逢雷电，破我苇芦，室家饥寒，思吾故初。艮为鹯鸠、为巢。下震，故曰徙巢。兑为西。震为雷、为苇芦。艮为室家。碎，宋、元本作破。依汲古。兑毁折，故碎。	xian zhi sui
咸之蛊：登高伤轴，上阪弃粟，贩盐不利，买牛折角。互震为轴、为登。兑折，故伤轴。艮为阪，巽为粟。在下，故曰弃粟。震为商贩，兑为盐卤。艮为牛、为角，兑为折。买牛折角，元本买作卖。汲古作市贾折阅。非。兹依宋本。	xian zhi gu
咸之临：祝驼王孙，能事鬼神，节用绥民，卫国以存，飨我旨酒，眉寿多年。《论语》：“祝鮀治宗庙。”故曰能事鬼神。注：祝鮀，卫大夫子鱼也。疏，《左传》：子行敬子谓灵公曰：会同难……其使祝鮀从。将盟，果长卫侯。故曰卫国以存。坤为鮀，震言，故曰祝鮀。震为王、为神。坤为鬼、为民、为国。鮀，元本作施，依宋本、汲古。第五句，依宋、元本。汲古无。	xian zhi lin
咸之观：九里十山，道却峻难，牛马不前，复反来还。坤数十，互艮，故曰十山。朱震云，坤亦数九，故曰九里。艮为道。却，退也。巽为进退，故曰道却。坤为牛、为马。艮止，坤下，故不前。按：坤复之间为“天根”，一静一动，数必以九。	xian zhi guan
咸之噬嗑：枯树不花，空渊无鱼，蕉鸟飞翔，利弃我去。震为树，离火，故枯。坎为渊，巽为鱼，巽伏，故无鱼。艮为鸟、为飞。旧，宋、元本作蕉。兹依汲古。亦未安，疑为鸷字。	xian zhi ke shi
咸之贲：雄狐唯唯，登上山嵬，昭告显功，大福允兴。艮为狐，阳卦，故曰雄狐。震为登，艮山，故曰崔嵬。震言，故曰告。绥绥，宋、元本作唯唯。汲古作绥遗。依局本。上，汲古作山，依宋、元本。崔，宋、元本作山。依汲古。《诗·齐风》：“南山崔崔，雄狐绥绥。”《序》谓刺襄公禽兽之行。《林》义似异。	xian zhi ben
咸之剥：哑哑笑喜，相与饮酒。长乐行觞，千秋起舞，拜受大福。此用咸卦伏象。笑喜、相与，汲古作笑言、与欢。依宋、元本。	xian zhi bo
咸之复：大椎破毂，长舌乱国，床笫之言，三世不安。兑为舌，震形，较兑多一阴，故曰长舌。坤为国、为乱。伏巽为林，震为言，数三，坤为世，故曰三世。椎、毂，疑皆为震象。椎，汲古讹推。依宋、元本。	xian zhi fu
咸之无妄：男女合室，二姓同食。婚姻孔云，宜我孝孙。艮为室，震男、巽女俱在艮体中，故曰合室。震为口、为食，正反震相对，故曰同食。艮为孙，巽顺，故曰孝孙。二，汲古作三，从宋元本。	xian zhi wu wang
咸之大畜：千仞之墙，祸不入门。金笼铁?，利以辟兵。欲南上阪，转万不转，还车复反。艮为墙，在上，故曰千仞。乾为门，坤为祸，坤伏，故祸不入门。乾为金，艮亦为金，故曰金笼铁疏。疏、梳同。艮为刀兵，艮止，故辟兵。震为南，艮为阪。伏坤为轴、为方，艮止，故不转。震为车、为反也。祸不，汲古作不得。辟作避，南上作上南。均依宋、元本。轴方，宋、元本作转万。今依汲古。	xian zhi da xu
咸之颐：华言风语，自相诖误，终无凶事，安宁如故。震为，故曰华言。伏巽，故曰风语。正反震，故诖误。坤为凶、为事，艮为终，故终无凶事。艮止，故安宁如故。	xian zhi yi
咸之大过：泛泛柏舟，流行不休。耿耿寤寐，公怀大忧，仁不遇时，退隐穷居。详屯之乾。心，依校。各本皆作公。	xian zhi da guo
咸之坎：大尾小头，重不可摇。上弱下强，阴制其雄。艮为尾，坎为头。阳陷阴中，故曰阴制其雄。按：遇卦《咸》互乾为大，兑为小，艮尾坎首，故曰大尾小头。艮为山、为重，故曰重不可摇。坎水阴盛善下，故曰上弱下强。	xian zhi kan
咸之离：一身三口，语无所主。东西南北，迷惑失道。兑为口，离数三，故曰三口。伏坎数一，伏艮为身，故曰一身。正反兑，故曰语无所主。兑为西，伏震为东，离为南，伏坎为北。伏艮为道，正反艮，故迷惑失道。	xian zhi li
咸之恒：南行求福，与喜相得。封受上赏，鼎足辅国。震为南、为行、为喜、为鼎、为足。乾为福。伏坤为国。	xian zhi heng
咸之遁：过时不归，苦悲雄惟。徘徊外国，与母分离。艮为时，震为归。二至四震伏，故曰不归。互巽为雌，震为雄，震伏不见，故曰苦悲。艮为国，艮止，故徘徊。坤为母，坤伏不见，故曰与母分离。第二句，宋本作苦悲雄惟，元本作苦悲雄雌。兹依汲古。	xian zhi dun
咸之大壮：尧舜在国，阴阳和得。涿聚衣常，晋人无殃。震为帝，故曰尧舜。《左传·哀公二十三年》：晋伐齐，智瑶禽颜涿聚。故曰晋人无殃。然语意与上二句不属。衣裳，宋、元本作衣常，仍难解。	xian zhi da zhaung
咸之晋：周城之降，越裳夷通。疾病多祟，鬼哭其公，鸟子野心，宿客不同。此用咸象。伏震为周，艮为成，故曰周成。坤为裳，震为南，故曰越裳。坤为夷、为疾病、为鬼。艮为哭，震为公。震覆坤死，故曰鬼哭其公。艮为狼，坤为野、为心。巽为旅客，坤为夜，故曰宿客。首句，宋本作周成之降。汲古成作公。兹依遁之坤。然义皆与下四句不协，阙疑待考。又，狼子，宋本作鸟子。尤非。	xian zhi jin
咸之明夷：申酉脱服，牛马休息。君子以安，劳者得欢。坤居申方，坎先天居酉方。坤为牛，震为马，坎隐，故曰脱服。服，辕外马。脱服，即休息也。坎为劳，震为欢。言申酉日暮，牛马与人皆安息也。	xian zhi ming yi
咸之家人：凯风无母，何恃何怙？幼孤弱子，为人所咎。巽为风、为母，巽陨落，故无母。坎为孤、为苦。《凯风》，《邶风》篇名。毛谓，母不安其室，兹谓无母。义与毛异。第二句，宋、元本作何怙何恃。依汲古。	xian zhi jia ren
咸之睽：出门上堂，从容牖房，不失其常，天牢北户，劳者忧苦。伏艮为门堂、牖房。坎为牢，艮为天，故曰天牢。坎为北、为劳、忧。《晋书·天文志》：“天牢六星。在北斗下，贵人之牢也。”《河图·括地象》：“西北为天门，东南为地户。”兑居东南，伏艮为户也。	xian zhi kui
咸之蹇：天厌周德，命与南国，以礼静民，兵革休息。艮为天，震为周、为德，故曰天厌周德。艮为国，离南，故曰南国。离为兵革，艮止，故休息。厌，足也，满也。言周德盛，天与以南国也。	xian zhi jian
咸之解：常叶折冲，佐鬭者伤，暴臣失国，良臣破殃。未详。堂桑，宋、元本作常叶。姑依汲古。皆未安。冲，汲古作衡。姑依宋、元本。失，汲古作反。亦依宋、元本。	xian zhi jie
咸之损：合欢之国，嘉喜我福，东岳西山，朝齐成恩。震为欢，坤为国，正反震相对，故曰合欢之国。震为喜、为福。艮为山岳，震东兑西，故曰东岳西山。震为朝、为齐。齐，同。《诗·鄘风》：“朝于西，崇朝其雨。”《传》：“，升也。”按《乐记》：“地气上齐。”注：“齐，跻也。”而跻与皆训升。是齐诗本作齐，字与毛异而义同也。言云升雨降，故曰成恩。	xian zhi sun
咸之益：耕石不生，弃礼无名，缝衣失针，襦袴不成。震为耕，艮为石。坤死，故曰不生。坤为礼、为失。震为衣、为襦裤。巽敝，故不成。针为坎象，四五半坎，故失针。	xian zhi yi
咸之夬：聋瞢暗瞢，跛倚不行，坐尸争骸，身被火灾，因其多忧。《履·六三》云：“眇能视，跛能履。”谓兑为半离、半震也，故兹曰盲、曰跛。推之《夬》亦半坎也，故曰聋。伏艮为坐，坤为尸，兑为骸。坤为身，艮为火，故曰身被火灾。艮为困，坤为忧，故曰困其多忧。争，《广韵》云：“谏，诤也，止也。”坐尸争骸，言不能行之人，有类于坐尸止骸而不能动，故遇火而困。伏坤为灾忧。盲，宋、元本作瞢。依汲古。第三句，宋本、汲古作坐户孚骸。依元本。火，汲古作大。依宋、元本。困，宋、元本作因。依汲古。	xian zhi kuai
咸之姤：长生太平，仁政流行，四方归德，社稷康荣。生长，宋、元本作长生。此用复象。震为生，震乐，故曰太平。坤为政，震为仁，故曰仁政流行。坤为四方、为社稷。震为德、为康荣。	xian zhi gou
咸之萃：桀跖并处，民之愁苦，拥兵荷粮，战于齐鲁，合卺同牢，姬姜并居。坤恶，故曰桀。巽为盗，故曰跖。坤巽连体，故曰并处。坤为人民、为愁苦。艮为兵、为荷。巽为粮、为齐。兑为鲁。五、六句与上意不属，定为衍文。同牢，汲古作得牢。非。依宋、元本。《礼·昏义》：“同牢而食。”民人，宋、元本作民之。从汲古。	xian zhi cui
咸之升：南与凶俱，破车失襦，西行无袴，亡其宝赂。震为南。坤为凶、为车。兑毁，故破车。震为襦，坤亡，故失襦。兑为西，巽为裤，震为玉。坤亡，故曰无裤、曰亡其宝赂。	xian zhi sheng
咸之困：空槽注器，豚彘不至，长弓祝鸡，雄父飞去。伏震为槽为器。注，击也。伏艮为击。巽为豕，故曰豚彘。坎陷，故不至。凡饲豕，击槽即至。今槽空无食，故虽击不至。巽为鸡，坎为弓。兑口，故曰祝鸡。祝，呼也。张弓呼，故惧而飞去也。父，师之旅汲古作鸠。《说文》：“父，家长率教者。”然则，雄父是鸡之首领。父同甫。	xian zhi kun
咸之井：望尚阿衡，太宰周公。藩屏汤武，立为王侯。详同人之师。	xian zhi jing
咸之革：朝鲜之地，箕子所保，宜家宜人，业处子孙。详《大畜》林。	xian zhi ge
咸之鼎：昔忧解笑，故贪今富，载策履善，与福俱遇。息，宋、元本作昔。依汲古。遇，汲古作忧。依宋、元本。贫，宋、元本作贪，乐作荣，依汲古。伏坎为忧，震为解、为笑。伏坤为贫，乾为富，故曰故贫今富。伏震为乐、为善、为履、为车，故曰载乐。震为福也。	xian zhi ding
咸之震：叔迎伯兄，遇卷在阳，君子季姬，并坐鼓簧。震为伯、为兄，互艮为叔。伏离为巷、为阳。言遇伯兄于巷之阳也。艮为君子、为季。震为姬，故曰季姬为乐，故曰鼓簧。巷，宋、元本作卷，益难解。姑依汲古。《诗·秦风》：“既见君子，并坐鼓簧。”	xian zhi zhen
咸之艮：顺风纵火，芝艾俱死，三官集房，十子中伤。详剥之坤。俱死，汲古作俱亡。依宋、元本。	xian zhi gen
咸之渐：驾车入里，求鲜鲂鲤，非其肆居，自令失市。君子所在，安无危咎。坎为车，艮为里、为求，巽为入、为鱼，故曰求鲜鲂鲤。所求非地，故曰非其肆居。巽为市。艮为君子、为安。其，汲古作吾，依宋、元本。殆，宋、元本作咎。依汲古。	xian zhi jian
咸之归妺：拔剑伤手，见敌不起，良臣无佐，困辱为咎。伏艮为剑、为手。坎破，故伤手。坎为隐伏，故不起。艮为臣，坎为困辱。咎，汲古作苦，依宋、元本。	xian zhi gui mei
咸之丰：乱君之门，佐鬭伤跟，营私贪禄，身为悔残，东下泰山，见我所欢。离为乱，震为君，伏艮为门，故曰乱君之门。伏震为跟，正反震相对，故曰斗。兑折，故曰伤。艮为身、为山。震东，故曰东下泰山。	xian zhi feng
咸之旅：慈母望子，遥思不已，久客外野，使我心苦。巽为母，巽顺，故曰慈母。离为望。巽为旅客，艮为外野。伏坎为心。	xian zhi lv
咸之巽：鲂生淮郤，一转为百，周流四海，无有患恶。详《蛊》林。淮郤，元本作江淮。依宋本、汲古。“郤”、“隙”同。	xian zhi xun
咸之兑：甘露醴泉，太平机关，仁德感应，岁乐民安。详屯之谦。	xian zhi dui
咸之涣：采薇出车，鱼丽思初，上下从急，君子免忧。《采薇》《出车》《鱼丽》，皆《小雅》诗。《诗序》：采薇，遣将率戍役也。出车，劳还率也。鱼丽，美万物盛多而备礼也。又云，文武以天保以上治内，采薇以下治外。故《林》曰思初，言思文、武周初之盛美也。震为薇，艮为采，震为出、为车。巽为鱼。艮为君子。坎忧震解，故免忧。采，元本作桴，依宋本、汲古。役，宋、元本作从。依汲古。	xian zhi huan
咸之节：豕生鱼鲂，鼠舞庭堂，雄佞施毒，上下昏荒，君失其邦。详蒙之比。此以坤为鱼，坎入坤，故曰豕生鱼鲂。	xian zhi jie
咸之中孚：三头六月，道畏难宿，寒苦之国，利不可得。丁云，《山海经》：“一身三头。”《淮南子·地形训》：“有三头氏。”艮为头，数三，故曰三头。	xian zhi zhong fu
咸之小过：惊雀衘茅，以生孚乳，昆弟六人，姣好悌孝，各同心愿，和悦相乐。详小畜之兑。兑为燕。燕，宋、元本作惊。依汲古。姣，依宋、元本。汲古作欢。孝悌，宋、元本作悌孝。依汲古。	xian zhi xiao guo
咸之既济：文君之德，仁义致福，年无胎夭，国富民实，君子在室，曾累益恩。此用咸象。伏坤为文。乾为君、为仁、为年。伏震为胎，震生，故不夭。艮为国、为君子、为室。乾为富实。伏坤为曾累。之德，汲古作德义。仁义作仁圣。君子在室作卧者在室。均依宋、元本。惟元本室作堂。息，宋、元本作恩。兹依汲古。曾累益息者，言生息曾累而益胜也。古曾、层同。	xian zhi ji ji
咸之未济：秋梁未成，无以至陈，水深难涉，使我不前。此似用咸象。兑秋，艮梁，兑毁，故不成。互大坎，故曰水深。艮止，故不前。恒之第三十二	xian zhi wei ji
恒之恒：黄帝所生，伏羲之宗，兵刀不至，利以居止。震为帝、为玄黄，故曰黄帝。坤为牛，坤伏，故曰伏羲。羲、牺同。牛牲也。艮为兵刃，艮覆，故不至。巽为利。宇，宋本讹宗。依元本、汲古。刃，宋、元本作刀。依汲古。	heng zhi heng
恒之乾：登墀踒足，南行折角，长夜之室，不逢忠直。此用恒象。震为足，兑折，故踒足。震为南，艮为角，艮覆，故折角。伏坤，故曰夜、曰室。	heng zhi gan
恒之坤：燕雀衰老，悲鸿入海，忧不在乡，差池其羽，颉颃上下，在位独处。此仍用恒象。兑为燕雀。坤为老、为海。四、五二句，《诗·邶风·燕燕》文，乃庄姜送戴妫大归于陈之诗，故曰寡位独处。义与毛合。鸣，宋、元本作鸿。第三句作忧不在乡，寡作在。均依汲古。	heng zhi kun
恒之屯：开门除忧，伯自外来，切切无患，我之得欢。坤为门，震为开、为除。坎为忧，在外，故开门除忧。震为伯。伯自外来，言由外来内也。坎为患、为心，震乐，故无。无，汲古作之。依宋、元本。心，宋、元本作之。依汲古。	heng zhi tun
恒之蒙：效耕释秬，有所疑止，空虚无子。坤为郊，震为耕、为耜。坎为疑。释耜，言辍耕也，故因疑而止。坤为虚，震为子，坤亡，故无子。郊，宋、元本作効。耜作秬。均依汲古。释，汲古作择。依宋本。	heng zhi meng
恒之需：张牙切齿，断怒相及，咎起萧墙，牵引吾子，患不可解，忧惊吾母。互兑为牙齿。兑刚鲁，故曰龂怒。离为视，故曰龂怒相视。离为祸。伏艮为墙、为牵引。坎为患、为忧。伏坤为母。龂怒相视，宋、元本作断怒相及。依汲古。龂，争辩貌。	heng zhi xu
恒之讼：履不容足，南山多棘，毋出房闼，乃无疾病。伏《明夷》。震为足、为履、为南。坎为棘、为室，故曰房闼。坎隐伏，故曰毋出。坎为病疾，震解，故无。闼，汲古作闺，依宋、元本。	heng zhi song
恒之师：牛騂亡子，鸣于大野，申后阴徵，罡归其母。骍，《玉篇》云：“马，赤黄也。”坤为牛、为黄，故曰骍牛。震为子，坤杀，故曰无子。坤为野，震为鸣，故曰鸣于大野。坤为后、为母。震为归。周幽王后申国女，幽王宠褒姒，废申后，故曰还归其母。三、四句，宋、元本作“申后阴征，罡归其母”。兹依汲古。	heng zhi shi
恒之比：龙生于渊，因风身天，章虎炳文，为凶败轩，发輗温谷，暮宿昆仑，终身无患，充精照耀，不被祸难。首二句兼用恒象。震为龙、为生，兑为渊，故曰龙生于渊。巽为风，乾为天，龙在天上，故曰因风升天。《比》坤为文，艮为虎。震为车，震覆，故曰败轩。禽者，田猪也。輗，辕端持衡者。坤为车，一阳在坤上，若辕端衡木，盖艮象也。《水经注》：渭水右有温谷。然此温谷即旸谷。《书》：宅嵎夷曰旸谷。《淮南子》：日出于旸谷。言发輗车海，夕至昆仑也。坤为暮，艮为昆仑。坤为身，艮为终、为光明。坎为患难。升，宋、元本作身。禽作凶。光作充。均依汲古。照，元本作炤。依宋本及汲古。祸，汲古作患，与上患字复。依宋、元本。	heng zhi bi
恒之小畜：既嫁宜吉，出入无忧，三圣并居，国安无灾。通《豫》。震为嫁、为出。巽为入。坎为圣，震数三，故曰三圣。坤为国，震乐，故无咎灾。咎，宋、元本作忧。依汲古。	heng zhi xiao xu
恒之履：北陆阳伏，不知白黑，君子伤谗，正害善人。通《谦》。坎为北，阳陷阴中，故曰阳伏。《左传》：“日行北陆而藏冰。”言天寒也。坎为黑，巽为白，巽坎皆为伏，故不知。艮为君子，正反震，故曰伤谗。白黑，汲古作黑白，依宋本。	heng zhi lv
恒之泰：一身两头，近适二家，乱不可治。坤为身，乾数一，故曰一身。乾为头，坤数二，故曰两头。伏艮为家，坤为乱。近，汲古作延，依宋、元本。	heng zhi tai
恒之否：牝马牝驹，岁字不休，君子衣服，利得有馀。乾坤合体，故曰牝牡，故岁字不休。字，息也。乾为岁。互艮为君子，巽为利，乾为衣。牡驹，宋、元作牝驹，依汲古。字，汲古作孳。依宋、元本。	heng zhi pi
恒之同人：南行怀忧，破其金舆。安坐故庐，乃无灾患。通《师》。震为南，坤为忧患、为车。乾为金，故曰金舆。坎为破、为室庐。灾，依宋、元本，汲古作殃。	heng zhi tong ren
恒之大有：忧人之患，履伤浮愿，为身祸残，笃心自守，与喜相抱。通《比》。坤为忧患。震为履，震覆，故曰履伤。坤为身、为祸。坎心，艮为抱。第二句或有讹字，或谓浮愿，犹不及料也。愿，汲古作颜，依宋、元本。	heng zhi da you
恒之谦：咸阳辰巳，长安戌亥，丘陵生上，非鱼鰌市，可以避不，终无凶咎。《谦》震、坎、艮三阳俱备，震乾初，坎乾中，艮乾上，三阳成乾，故曰咸阳。辟卦乾居辰巳，故曰咸阳辰巳。震为长，坤为安，故曰长安。辟卦坤居戌亥，故曰长安戌亥。坎先天位西，坤为都邑。咸阳长安，西方都邑也。艮为丘陵，坤为鱼、为水。言丘陵可避水，不可得鱼也。水，宋、元本讹不。依汲古。按《韵补》云，亥音喜，引《易林》“将戌系亥，阳藏不起”为证。此处亦然。《韵补》说是也。	heng zhi qian
恒之豫：不知何孙，夜来扣门，我慎外寝，兵戎且来。艮为孙，坎为夜。坤为门，艮手，故曰扣门。外寝，外室也。艮为外、为寝，为刀兵。寝，汲古讹寇。依宋、元本。	heng zhi yu
恒之随：昧旦不明，暗我无光，丧灭失常，使我心伤。震为旦，兑为昧，故曰昧旦不明。艮为日、为光，兑向晦，故无光。日暗，依汲古。宋、元本作暗我。我为夜之形讹字，疑原作暗夜无光。暗夜与昧旦为对文。今姑从汲古。	heng zhi sui
恒之蛊：江阴水侧，舟楫破乏，孤不得南，豹无以北，虽欲会盟，河水绝梁。坤为大川，故曰江水。震为舟，兑毁，故破乏。艮为狐、为豹。震为南，震反为艮，则北矣。艮止，故不得南北。艮为梁，兑折，故梁绝。狐，宋、元本作孤。依汲古。北，元本讹比。依宋本、汲古。绝梁，汲古作梁绝。依宋、元本。梁与盟韵。	heng zhi gu
恒之临：神之在丑，逆破为咎，不利西南，人休止后。震为神，先天居丑方。又《临》为丑月卦，故曰神之在丑。兑为破。《易》“至于八月有凶”。言至未《遁》，丑未冲。故曰破逆为咎、曰不利西南。西南《遁》未也。震为商人，因逆破故休止。第四句，宋、元本作人休止后。依汲古。按：坤复之间为“天根”，天根者，贞震也，故为神、为帝。其一气流行，无问子复、丑临，皆震神之行也。至未遁，未丑相冲，即未破丑也，故曰破逆为咎。言阴消为逆，故不利西南。	heng zhi lin
恒之观：然诺不行，欺天误人，使我灵宿，夜归温室，神怒不直，鬼击无目，欲求福利，适反自贼。震为言，震覆，故曰然诺不行、曰欺天误人。艮为天、为室。坤为宿、为夜。艮为火，故曰温室。伏震为神、为怒。坤为鬼，艮为目。艮手，故曰鬼击其目。艮为求，巽为利、为贼。天，汲古作讼。露作虚。均依宋、元本。	heng zhi guan
恒之噬嗑：攘臂极肘，怒不可止，狼戾复佷，无与为市。艮为臂肘。极，放也。《仪礼·大射仪》：“赞设决、朱极三。”注：极，放也。极肘，即放肘也。震为怒，艮为狼。巽为市，巽伏，故曰无与为市。极，汲古作拯。依宋、元本。愎，宋本讹复，依元本、汲古。佷，汲古作狠。依宋、元本。	heng zhi ke shi
恒之贲：贩马卖牛，会值虚空，利得尠少，留连为忧。离为牛，震为马、为商旅，故曰贩买。离为空虚。巽为利，巽伏，故利得鲜少。坎为忧，艮止，故曰流连。买，宋、元本作卖，依汲古。	heng zhi ben
恒之剥：高楼陆处，以避风雨，深堂邃宇，君安其所，牝鸡之晨，为我利弗，求得弗得。此用恒象。伏坤为重，故为楼。巽为高，故曰高楼。坤为陆，故曰陆处。巽为风，兑为水，故亦为雨。巽为伏，故曰以避风雨。艮为堂宇，下乘坤，故曰深邃。震为君，艮为安，故曰君安其所。震为晨，巽为鸡、为利。艮为请求，坤虚，故弗得。之晨，元本作之息。汲古作司晨。依宋本。福、请求，宋、元本作弗、求得。兹依汲古。	heng zhi bo
恒之复：阿衡服箱，太乙载行，逃时历舍，所之吉昌。《商颂》：“实维阿衡。”注：阿，倚；衡，平也。《天官书》：“北斗帝车，运乎中央。”《晋书·天文志》：“北斗杓三星为玉衡。衡，平也。辕端横木也。”坤为平、为方、为车厢，故曰阿衡服箱。《诗》：“皖彼牵牛，不以服箱。”《毛传》：“服，牝服也。箱，大车之箱也。”疏：牝服，长八尺，谓较也，今俗为平较。两较之内谓之箱。按，大车，牛车。两辕，今车两边之墙，古谓之较，两较之中即为箱。以其中虚，故名牝服。兹曰阿衡服箱，与太乙并称，则阿衡指玉衡，服箱指牵牛，言太乙居中，御斗牛以行也。震为君，故曰太乙。太乙即北辰，极尊象君。《复》出入无疾，故所之吉昌。之，汲古作求。非。依宋、元本。逃，疑为巡之讹。	heng zhi fu
恒之无妄：飞来之福，入我嘉室，以安吾国。乾为福，震为飞，巽为入。艮为室、为国。嘉，汲古作居，依宋本。	heng zhi wu wang
恒之大畜：不孝之患，子为母残，老耄莫养，独坐空垣。巽为孝，二至四巽覆，故曰不孝。伏坤为患，震为子，艮为孙，皆《履》乾上，而兑毁折，故曰残。乾为老，坤为养，坤伏，故莫养。艮为垣、为坐、为独。子孙为残，宋、元本作子为母残。兹依汲古。	heng zhi da xu
恒之颐：南过棘门，钩裂我冠，鬭之伤襦，使君恨忧。通《大过》。乾为南、为门，互大坎，故曰棘门。艮为冠、为钩，兑毁，故冠裂。乾为衣襦，巽下断，故断衣伤襦。乾为君，坤为恨忧。钩，汲古作驹。依宋本。断衣，宋、元本作斗之。兹依汲古。	heng zhi yi
恒之大过：重或射卒，不知所定，质疑蓍龟，孰可避大？明神报荅，告以肌如。以绳系矢而射曰弋。正反巽，故曰重弋。伏艮为隼，震为射，正反震，故不能定射的在何所也。震为蓍，艮为龟，坤为疑。震言，故曰质疑。震为往，正反震，故曰孰可避之。震为神，艮为明，上艮为反震，故曰答报。艮为止，巽为肌。肌，虫名。《尔雅·释虫》：“密肌、继英皆虫名。”注云，未详。兹曰止居，或密肌为蛰伏之虫，正巽象也。弋，宋元本作或。汲古作卒。之讹大。均依困之蹇校。肌如，汲古作牺牲。依宋、元本。宋、元本无末句，依汲古。	heng zhi da guo
恒之坎：驎麑凤稚，安乐无忧，捕鱼河海，利逾从居。伏离为文，故曰麟风。艮亦为兽、为鸟。艮少，故曰麂、曰雏。麂，鹿子也。坎为忧，震乐，故无忧。伏巽为鱼、为利。艮为捕，坎为河海，故曰捕鱼河海。艮为居，震行，故曰徙居。雏，宋、元本作稚。徙作从。均依汲古。	heng zhi kan
恒之离：新田宜粟，上农得谷，君子推德，千百以福。离为新，伏艮为田。二岁为新田。巽为粟、为谷，中爻正反巽，故曰宜粟、曰得谷。伏艮为君子。为求，故曰干。震为百、为禄。三、四句，宋、元本作君子推德，千百以福。兹依汲古。	heng zhi li
恒之咸：簪短带长，幽思苦穷，瘠蠡小瘦，以病之隆。详复之节。第四句，宋、元本癃作隆。依汲古。蠡，元本作蟸。非。癃，创也，艮象。言小瘦之故，因病癃也。	heng zhi xian
恒之遁：争讼之门，不可与邻，出入为忧，生我心患。乾为言，艮亦为言，兑为口，二至四兑反，与乾言相背，故曰争讼。义本《夬·九四》也。艮为门。伏震为出，巽为入。伏坤为忧、为心。心，汲古作患。依宋、元本。	heng zhi dun
恒之大壮：朽根枯株，不生肌肤，病在心腹，日以焦劳。伏巽为木、为陨落，故曰朽根枯株。艮为肌肤，上卦艮覆，故肌肤不生。伏坤为心腹、为病。巽陨，故枯。按，壮者伤也，故《林》词如此而象则用伏。腹，汲古作肠。焦作焳。均依宋、元本。焦枯，宋、元本作焦劳。依汲古。协。	heng zhi da zhaung
恒之晋：雨师娶妇，黄岩季子，成礼就昏，相呼南上，膏我下土，岁年大茂。此用恒伏象。兑为雨，坤为师，巽为妇。卦六爻皆有应予，《易》所谓婚媾也，故曰雨师娶妇。震为黄，艮为岩、为季子，故曰黄岩季子。坤为礼，艮为成，震巽为夫妇，故曰成礼既婚。震为呼、为南。兑为润泽。坤为田里、为年岁。震为喜。言田里得雨泽，年岁丰熟而大喜也。元本旧注《博物志》：“太公为灌坛令，武王梦妇人当道夜哭。问之，曰：‘我是东海神女，嫁于西海神童……我行必有风雨”云云。按，此注于《林》词不甚合，恐别有故实，为今所不能考。南去、润泽田里，依井之坤、宋元本校。各本“去”作“上”、“润”作“膏”、“田里”作“下土”。子，汲古作“女”。依宋、元本。	heng zhi jin
恒之明夷：冬采微兰，地冻坚难。利走失北，暮无所得。坎为冬，震为薇兰。坤为地。坎为冻、为险难、为室、为北。震行，故曰利走室北。坤为暮，坤虚，故无得。薇，宋、元本作微。依汲古。室，宋本、汲古作失。依元本。	heng zhi ming yi
恒之家人：昧之东域，误过虎邑，失我熊胔，饥无所食。此用恒象。震为东，兑为昧，伏艮为虎、为邑、为熊。伏坤为失、为虚，故为饥。熊胔，依宋、元本。汲古作熟羆。非。熊胔，熊肉也。	heng zhi jia ren
恒之睽：日莫闭目，随阳休息，箕子以之，乃受其福，举首多言，必为悔残。离为日、为目。坎为闭、为暮，故曰日暮闭目。离为阳，兑向晦宴息，故曰休息。兑为口舌，故曰箕。坎为首，坎上下兑口，故曰多言。首，依宋、元本。汲古作事。箕星司口舌。	heng zhi kui
恒之蹇：蓼萧瀼瀼，君子龙光，鸣鸾雍雍，福禄来同。《蓼萧》，《小雅》篇名，天子宴诸侯之诗。龙，宠也。“为龙为光，和鸾雝雝，万福攸同”，皆《诗》语。遇卦《恒》下巽为蓼萧。震为龙、为鸣鸾、为雍雍。乾为福禄。雍雍，汲古作噰噰。依宋、元本。字与毛诗异。	heng zhi jian
恒之解：鸟飞无翼，兔走折足，虽不会同，未得医工。震为鸟、为兔、为翼、为足。坎折，巽寡发，故无翼。坎蹇，故折足。坎为医，巽为工，巽伏坎隐，故不得。言不得医折足之患也。会同，汲古作同会。医工作利达。均依宋、元本。按：“折足”，皆以坎折、坎蹇论。坎为薄蹄故也。	heng zhi jie
恒之损：五胜相贼，火得水息，精光消灭，绝不长续。卦兑金克震木，震木克坤土。而兑又为水，艮又为火，故火得水而息灭也。元本注，五胜者，言五行相胜之义。伏巽为贼，卦数五，故曰五胜相贼。艮为光，坤消兑绝。能，宋、元本作长。依汲古。	heng zhi sun
恒之益：东资齐鲁，得騂犬马。便辟能言，巧贾善市。八邻并户，请火不与。人道闭塞，鬼守其宇。震为东，巽为齐，伏兑为鲁。震为马，伏乾为赤，故曰骍。骍，赤色也。正反震，故曰便辟能言。巽为贾市。坤为户，卦数八，艮亦为户，数亦八，故曰八邻并户。并、屏同，并户即闭户也。艮为火，下乘坤水，故不得火。坤为道路、为闭塞。《孟子》：“请火于邻，无弗与者。”今八邻闭户不与，故曰人道闭塞。坤为鬼，艮为守、为宇，故曰鬼守其宇。巧贾善市，汲古作市人善贾。八邻作邻人。守作崇。均依宋、元本。	heng zhi yi
恒之夬：争鸡失羊，亡其金囊，利不得长，陈蔡之患，赖楚以安。遇卦互兑为羊，巽为鸡，而兑巽相反覆，故得鸡则失羊，得羊必失鸡，不可得兼也。坤为囊，坤伏，故亡。乾金巽利，震为陈、为蔡、为楚。伏坤为患。《史记·孔子世家》：陈、蔡闻楚聘孔子，惧，发徒役围，孔子不得行，绝粮。于是使子贡至楚，楚昭王兴师迎孔子，然后得免。	heng zhi kuai
恒之姤：九登十陟，马跌不前，管子佐之，乃能上山。通《复》。震数九，坤数十，震为登、为陟、为马。坤失，故曰马跌不前。震为竹，故曰管子。乾为山。言管子佐齐桓，乃能霸天下也。首句，元本作九登十涉。依宋本、汲古。	heng zhi gou
恒之萃：东邻愁苦，君乱天纪，甘贪禄宠，必受其咎。意合志同，自外相从，见吾伯公。通《大畜》。震为东邻，坤为愁苦、为乱。乾为君、为天、为禄宠。义多未详，或指纣。日，宋、元本作甘，依汲古。宋、元本下有“意合志同，自外相从，见吾伯公”三句。与上文义相反，断为衍文。否则只用此三句，象甚合，语亦较有味。惟不能并用。	heng zhi cui
恒之升：三狸捕鼠，遮遏前后，死于坏城，不得脱走。详离之遁。环城，宋、元本作坏城。汲古作坏域。依明夷之颐校。	heng zhi sheng
恒之困：狼虎争强，礼义不行，兼吞其国，齐晋无主。上兑为虎狼，正反兑，故曰争强。兑为吞、为鲁。巽齐。震为王，震伏，故曰齐鲁无王。言秦并吞六国，致列国无主也。	heng zhi kun
恒之井：五岳四渎，合润为德，行不失理，民赖息福。伏艮为山岳，巽卦数五，故曰五岳。坎为江河，巽后天数四，故曰四渎。坎为合、为润、为众，故曰民。伏震为恩福。恩，宋、元本作息。依汲古。	heng zhi jing
恒之革：六月种黍，岁晚无雨，秋不宿酒，神失其所。先困后通，与福相逢。通《蒙》。坎为月，数六，震为黍，故曰六月种黍。坎为雨为暮，坤为岁。坤虚，故无雨。兑为秋，坎为酒。宿，肃也。《仪礼》：“宿尸。”注：宿，与《曲礼》主人肃客之肃同。又《礼·祭统》：“先期旬有一日，宫宰宿夫人。”注：宿读为肃，戒也。兹云秋不宿酒，言无黍不能酿，至秋祭，不能先期戒备酒醴也。震为神，坤失，故曰失所。坎为困，震为通、为后、为从。震为福，正反震，故曰相从。从，宋元本作逢。依汲古。	heng zhi ge
恒之鼎：騋牝龙身，日取三千，南上苍梧，与福为婚，道里夷易，身安无患。详观之比。	heng zhi ding
恒之震：出入休居，安止相忧，上室之权，虎为季残。震出，伏巽为入。艮止，故曰休居、曰安止。艮为室、为虎、为季。无，宋、元本作相。欢作权。均依汲古。虎，汲古作虐。依宋、元本。第三、四句费解，疑有讹字。	heng zhi zhen
恒之艮：南山昊天，刺政关身，疾病无辜，背增为仇。详谦之复。闵，宋、元本作关。依汲古。憎，宋本作增，非。依元本、汲古。	heng zhi gen
恒之渐：苍耳东从，道顿跂踦，日辰不良，病为祟祸。元本注，苍耳，马也。遁之小过曰，骑骓与苍，盖即苍耳。坎为耳，伏震为东、为青，故曰苍耳。艮为道，坎蹇，故曰跂踦。离为日，艮为时，故曰日辰。坎破，故不良。坎为病。第一句，元本作潼顿东徙。非。依宋本、汲古。	heng zhi jian
恒之归妺：兄征东燕，弟伐辽西，大克胜还，封君河间。震为东、为兄，兑为燕，故曰兄征东燕。兑为西，坎为弟，坎水，故曰弟伐辽西。坎为河。居，宋、元本作君。依汲古。	heng zhi gui mei
恒之丰：播输折辐，马不得行，竖牛之谗，贼其父兄，布裘不伤，终身无残。互大坎为轮辐，兑毁，故曰播轮折辐。震为马，坎陷，故马不行。离为牛，伏艮为竖，正反兑口，故曰竖牛之谗。震为兄、为父，坎为贼。轮，宋、元本讹输。衣作裘。患作残。均依汲古。竖牛，事在《左传·成公十六年》，见前。	heng zhi feng
恒之旅：驾之南海，晨夜不止，君子劳疲，仆使燋苦。通《节》。震为南，兑为海，震车，故曰驾之南海。震为晨，坎为夜。艮为君子、为仆夫。坎为劳罢、为苦。夫憔，宋、元本作使焳。依汲古。	heng zhi lv
恒之巽：怨虱烧被，忿怒生祸，偏心作难，意如为乱。巽为虫，故曰虱。震为被，离火，震伏不见，故曰烧被。兑为附决、为刚鲁，故曰怨、曰忿怒。伏坎为心，坎陷，故曰褊心。意如，季平子名也。《左传·昭公二十五年》：公伐季氏。褊心谓昭公也。后公卒为季氏所逐，故曰意如为乱。首句汲古作“怨重被烧。”难作事。均依宋、元本。	heng zhi xun
恒之兑：张狂妄行，窃食盗粮，狗吠非主，啮伤我足。通《艮》。互震为张狂、为行，坎为盗窃，震为粮，故曰窃食盗粮。艮为狗，兑为吠，震为主，震覆，故曰非主。兑为啮，震为足，兑毁，故伤足。盗粮，汲古作稻粱。兹依宋、元本。	heng zhi dui
恒之涣：警跸戒道，先驱除害，王后亲桑，以率群功，安我祖宗。首二句皆震象。艮为道、为王。巽为桑。艮为安、为祖。咎，宋、元本作害。依汲古。	heng zhi huan
恒之节：门户乏食，困无谁告，对门不通，莫所归急，种藏五谷，一花百叶。艮为门户，坎为困。互震为虚，故乏食。艮败言，故困死谁告。二至五正反艮相对，故曰对门。艮止坎陷，故曰不通。不通则缓急难恃，故曰安所归急。震为归也。坎为积藏，卦数五，震为谷，故曰积藏五谷。震为、为华叶、为商贾。震生，故曰息。死，宋、元本作无。“安”作“莫”。“千”作“百”。无第七句。均非。均依汲古。	heng zhi jie
恒之中孚：被蔽复貌，危者得安，乡善无患，商人有息，利来入门。兑为破敝、为毁折，故为危。艮成终，故复完而得安也。震为商人，巽为利入，艮为门。首句宋、元本作被蔽复貌。依汲古。患，汲古作损。依宋、元本。“乡”同“向”。	heng zhi zhong fu
恒之小过：叠叠垒垒，如其之室，一身十子，古公治邑。艮为山、为室。震为生、为息、为子。兑数十，故曰一息十子。震为公，艮为邑。按《诗·大雅》云：“古公亶父，陶复陶穴，未有家室。”言古公初至岐未有家室，暂陶复陶穴而居。叠叠累累，穴居之状，故曰如岐之室。首句，宋、元本作垒垒。又，岐作其。均依汲古。息，汲古作身。依宋、元本。	heng zhi xiao guo
恒之既济：三妪治民，不胜其任。两马争车，败坏室家。补校：室家，汲古作家室。依宋、元本。按：此以遇卦《恒》?释互兑为老妇，伏坤为民，初至五大坎，坎败，故不胜其任。震为马，兑为二，故曰两马。坎为车，皆用《既济》半象。艮为室家。	heng zhi ji ji
恒之未济：蔽镜无光，不见文章。少女不市，弃其郤王。离为镜、为光，坎为蔽，故无光，故不见文章。离为文也。第四句，宋、元本作弃其郤王。兹依汲古。未知孰是。焦氏易林注卷九遁之第三十三	heng zhi wei ji
遁之遁：三涂五岳，阳城太室，神明所保，独无兵革。艮为径，纳丙，数三，故曰三涂。艮为山，互巽卦数五，故曰五岳。三涂、五岳、太室，皆山名。阳城，谷名。艮为谷也。乾为神明、为保佑。乾数无，故曰独无兵革。艮为刀兵、为肤革。保，汲古作住。依宋、元本。	dun zhi dun
遁之乾：软弱无辅，不能自理。意在外野，心怀劳苦，虽忧无殆。此用遇卦遁象。《遁》伏《临》，上坤为柔，故曰软弱。坤为野、为心、为忧苦。震往，故曰意在外野。坤为万物役，故曰劳。不殆，宋、元本作无殆。依汲古。	dun zhi gan
遁之坤：周成之隆，刑措无凶，太宰赞佑，君子作仁。此仍用遇卦象，《遁》伏《临》，震为周，坤为刑。震为主，故曰太宰。艮为君子，震为仁。太宰，汲古作大众。依宋、元本。佑，元本作右。依宋本、汲古。太宰谓周公。	dun zhi kun
遁之屯：穴有孤乌，坎生虾蟆，象出万里，不可得捕。艮为穴、为黔啄、为乌。坎孤，故曰穴有孤乌。上坎，震为生，伏巽为虾蟆。艮为象，又为鼻，象鼻最大，故取之。坤为万里。艮为手、为捕，坤亡，故不可得捕。孤，依宋、元本。汲古作狐。去，宋、元本作出。依汲古。	dun zhi tun
遁之蒙：俱为天民，云过吾西，伯氏嫉妬，与我无恩。艮坤皆居戌亥，故曰俱为天门。坤为吾，坎为云，位西，故曰云过吾西。震为伯。坎为嫉妒、为恩泽。坤为我，坤虚，故无恩。门，汲古作民。西作面。伯氏作治民。均依宋、元本。按：先天艮居戌亥，十二月卦坤亦居亥，戌亥为天门。《蒙》上艮，互坤，故曰俱为天门。	dun zhi meng
遁之需：三手六目，政多烦惑，皋陶喑聋，乱不可从。乾首，离卦数三，故曰三首。离目，坎数六，故曰六目。通《晋》坤为政、为多，离为烦，坎为惑，故政多烦惑。艮为皋，离火为陶，坎耳坤闭，故曰皋陶喑聋。离为乱，震为从，震覆，故不可从。首，宋本作手，依元本。	dun zhi xu
遁之讼：德积不轻，辞王钓耕，三媒不已，大福来成。通《明夷》。坤为积、为重，故曰不轻。震为言、为王、为耕，故曰辞王钓耕。坎为合、为媒，震数三，故曰三媒。三媒即三聘。乾为福、为大，故曰大福，用伊、吕事。辞王钓耕，汲古作辞出真心。依宋、元本、局本。	dun zhi song
遁之师：坚固相亲，曰笃无患，六体不易，执以安全，雨师驾西，濡我毂轮，张伯李季，各坐关门。坎为坚固。坤顺，故相亲。坤厚，故日笃。坎为患，震乐，故无患。坤为身体，坎数六，故曰六体。坤为安全，坎为雨师，位西，故曰雨师驾西。又为轮毂、为濡。震为伯、为张、为李。《遁》艮为季、为坐。坤为门，坤闭，故关门。第二句，汲古作日用自完。执以作孰为。坐作噬。均依宋、元本。	dun zhi shi
遁之比：方内不行，辐摧轮伤，马楚踶甚，受子闵时。坤为方、为内。坎陷艮止，故不行。坎为轮辐，坎破，故摧伤。震为马，震倒足向上，故踶。坤为受，艮为时，坎为闵。楚，不驯貌。受子，应为寿子。《桓公十六年》：卫朔构急子。使于齐，将以盗杀诸涂。寿子闵其兄，乃自载其旌以行。第三句，汲古作马禁堤与。受作爱。均依宋元本、局本。	dun zhi bi
遁之小畜：畜牝无驹，养鸡不雏，群羊三岁，不生两头。五阳畜一阴，故曰畜牝。震为马，震伏，故无驹。兑为鸡，兑折，故不雏。兑羊，乾为岁，离卦数三，故曰三岁。二至上正覆两兑，故曰群羊。乾为头，兑卦数二，故曰两头。乾为生，巽陨落，故不生。	dun zhi xiao xu
遁之履：老耄罢极，无取中直，悬舆致仕，得归乡里。通《谦》。坤老，坎为劳卦，故曰疲极。坎矫，故无取中直。艮手为取。坤为舆，在上，艮为手，故曰悬舆。艮为官、为清高，故曰致仕。坤为乡国，震为归。国，宋、元本作里。依汲古。	dun zhi lv
遁之泰：缩绪乱丝，手与为哭。越亩逐兔，断其襌襦。巽为绳、为绪、为丝。巽倒，故曰乱缩。伏艮为手，坤丧兑折，故曰为灾。坤为亩。震为兔、为越、为逐。坤震连体，故曰越亩逐兔。兑为决断。伏巽为裈，震为襦，皆裹衣也。宋本灾作哭。裈作禅。均依汲古。	dun zhi tai
遁之否：海老水乾，鱼鳖尽索，藁落无润，独有沙石。坤为海水，乾为老，故曰海老水干。巽为鱼，艮为鳖，坤敝，故萧索。巽为藁，风散，故藁落。艮为沙石，故无润。萧，宋、元本作尽。依汲古。藁，汲古作高。润作涧。均依宋、元本。	dun zhi pi
遁之同人：入市求鹿，不见头足，终日至夜，竟无所得。中爻巽为市、为入，故曰入市。旁通《师》。《师》震为鹿，坎为大首。震为足，坎伏，故不见头足。离为日，坎为夜，故曰终日。坤丧坎失，故无所得。头，汲古讹顿。依宋、元本。	dun zhi tong ren
遁之大有：筑门壅户，虎卧当道，惊我骅骝，不利出处。乾为门户，乾实，故曰筑壅。乾为道，兑虎在前，故曰当道。乾为马，故曰骅骝。乾在下，兑毁折，故不利出处。	dun zhi da you
遁之谦：陶朱白圭，善贾息资，公子王孙，富贵不贫。通《履》。乾为朱，离火为陶，故曰陶朱。乾为玉、为圭，巽白，故曰白圭。巽为商贾、为利，故能息资。本卦震为公子、为王。艮为孙、为贵。坤富，故不贫。	dun zhi qian
遁之豫：王良善御，伯乐知马，周旋步骤，行中规矩，止息有节，延命寿考。震为帝、为王，艮为贤良，故曰王良。震为乐、为伯，故曰伯乐。马、御亦震象也。震为周、为旋、为步骤、为行。坎为规，坤为矩。艮为止息、为节、为寿考。节，汲古作前。依宋、元本。	dun zhi yu
遁之随：尧问伊舜，圣德增益，使民不惧，安无悚惕。震为帝，故曰尧。艮为寿。《新序》：“尧学乎尹寿。”震为言，故曰问。坎为圣，震为生，故曰圣德增益。坎为民、为怵惕。震乐，艮安，故不惧。尹寿，宋、元本作伊舜。汲古作大舜。依归妹之小畜校。翟云，《小畜》作尹爵，爵即寿之讹字。	dun zhi sui
遁之蛊：昭公失常，季氏悖狂，逊齐处郓，丧其宠身。互大离为昭。艮为常，在外，故失常。坎为失也。事见前。艮为季，震为狂，巽齐坎陷，故曰逊齐、曰处郓。艮为邑，故曰郓。艮为身，兑折，故丧。逊，汲古作游。依宋、元本。	dun zhi gu
遁之临：昏暮不行，候待旦明，从住止后，未得相从。坤为昏暮，震为行，坤闭，故不行。伏艮止，故曰侯、曰待。震为旦、为明、为复、为后。艮止，故不从。《左传》云“不行之谓临。”《林》义与左氏同。复，宋元作从。依汲古。	dun zhi lin
遁之观：安上宜官，一日九迁，升擢超等，牧养常山。艮为官、为安，在上卦，故曰安上宜官。艮为日，伏乾，乾卦数一，又数九，艮官在上，故曰一日九迁。艮手为擢，巽为高，故曰超等。坤为牧养。艮山，故曰常山。上，汲古作止。依宋、元本。按：《观》艮山，乾亦为山，故曰常山。	dun zhi guan
遁之噬嗑：去恶就凶，东西多讼，行者无功。离为恶人，坎为凶，震往，故去恶就凶。离东坎西。初至四两震言相对，故多讼。震为行，坎失，故无功。	dun zhi ke shi
遁之贲：老马垂耳，不见百里，君子弗恃，商人莫取，无与为市。震为马，坎疾，故老。坎为耳，在下，故曰垂耳。震为百，艮为里。坎隐，故不见。艮为君子，震为商人。艮手为取，坎失，故莫取。巽为市。巽伏，故无与为市，言马老不能远行，皆不顾也。	dun zhi ben
遁之剥：蜗螺生子，深目黑丑，似类其母，虽或相就，众人莫取。艮为蜗螺、为观、为目，形长，故曰深目。坤为黑、为丑。为母、为近，故曰似类其母。坤为众，艮手为取，以其丑，故莫取。蜗，汲古作蟙。目作自。依宋、元本。	dun zhi bo
遁之复：百足俱行，相辅为强，三圣翼事，王室宠光。百足，虫名。震为足、为百、为行、为疆。坤为辅，重坤，故曰相辅。坤伏乾，乾为圣，震数三，故曰三圣。坤为事，震为翼、为王、为宠光。王室，元本作不见。依宋本、汲古。	dun zhi fu
遁之无妄：容民畜众，履德有信，大人受福，童蒙忧惑，利无所得。乾伏坤，坤为民、为众，艮止，故容民畜众。震为履，乾为德、为信、为大人、为福。艮为童蒙，伏坤为忧惑。巽为利，风散，故无得。	dun zhi wu wang
遁之大畜：左跌右僵，前踬触桑，其指据石，伤其弟兄，老蚕不作，家无织帛，贵货贱身，久留连客。中爻震为左，兑为右，兑毁折，故左跌右僵。乾为前，兑折，故前踬。震为桑在前，故触桑。艮为指、为石。震为兄，艮为弟，兑折，故伤其弟兄。卦通《萃》。《萃》中爻巽为蚕，坤为老。兑毁，故不作茧。艮为家，坤为帛，巽为织。巽陨坎失，故无织。艮为贵，坤为财货、为身、为贱，故曰贵货贱身。艮为留连，震为客。末句，宋、元本作久流连客。依汲古。	dun zhi da xu
遁之颐：昏人宜明，卖食老昌，国祚东表，号称太公。坤为昏，震为人、为旦，艮为明，故曰昏人旦明。言人由贫贱而富贵，如人处昏夜而忽遇旦明也。震为食、为商旅，故曰卖食。坤老，震昌，故曰老昌。言姜尚始卖饭朝歌，老而受封也。坤为国，震为东。震言为号、为称。坤伏乾，乾为父、为太公。谯周云，吕望尝屠牛于朝歌，卖饭于孟津。旦，宋、元本作宜，依汲古。	dun zhi yi
遁之大过：敝笱在梁，鲂逸不禁，渔父劳苦，藏空乾口。通《颐》。坤为傲，震为笱，艮为梁，故曰敝笱在梁。坤为鱼，震为逸，故曰鲂逸不禁。坤聚为渔，伏乾为父。坤役，故劳苦，震为喉、为口，艮火，故焦喉干口。坤虚，故无有。焦喉，宋、元本作藏空。无第五句。均依汲古。《敝笱》，《齐》诗篇名。齐人以庄公不能防闲文姜而作，故曰鲂逸不禁。	dun zhi da guo
遁之坎：盛中后跌，衰老复掇，盈满减毁，疾羸肥腯，郑昭失国，重耳与立。坎中满，故曰盛中。坎陷，故跌。震为后，故后跌。坎疾病，故衰老。艮手为掇，坎破，故盈、毁。坎疾，故肥腯者羸。坎平，故曰郑。《释名》云：郑，町也，地多平町町然也。艮为昭，为国。坎失，故曰郑昭失国。习坎，故曰重耳。郑昭被弑在桓公十七年，晋文入国在僖公二十四年，事不相涉，此但取卦象耳。老，汲古作者。减作或。羸作嬴。均依宋、元本。兴，宋、元本作与。依汲古。	dun zhi kan
遁之离：折亡破瓮，使我困贫，与母生分，别离异门。伏震为瓮，中爻兑毁，故曰折、曰破。离虚，故贫。坎陷，故困。坤为母，坤二五之乾成离，乾二五之坤成坎，坎中爻震，震生，故曰与母生分。言坎居坤中，使坤分析，所谓坎折坤也。坎中爻艮，艮为门，正覆两艮相反，故异门。亡，疑为缶之讹字。	dun zhi li
遁之咸：野有积庾，穑人驾取，不逢虎狼，暮归其宇。通《损》。坤为野、为积，艮为庾。震为啬人、为驾，艮手为取。艮为虎狼，艮在外，故不逢。坤为暮，艮为宇，伏震为归。虎与宇韵，宋元本作虎狼，非。依汲古。	dun zhi xian
遁之恒：襁褓孩呱，冠带成家，出门如宾，父母何忧？巽为襁褓，兑为孩、为呱。乾为冠，巽为带，伏艮为家。成家言由孩提而成立也。乾为门，震出，震为宾客，故曰出门如宾。乾为父，伏坤为母，坎为忧。乾福震乐，故不忧。呱，汲古作孤。依宋、元本。	dun zhi heng
遁之大壮：陈力就列，官职并废，手不胜盆，失其宠门。通《观》。震为陈力、为就列。《孟子》：“陈力就列，不能者止。”艮为官职，艮伏，故并废。艮为手，震为盆，坤弱，故不胜盆。乾为宠、为门，坤丧，故失。并，汲古作无。依宋、元本。	dun zhi da zhaung
遁之晋：积雪大寒，万物不生，阴制庶士，时本冬贫。坎为雪、为积、为寒。坤为万物，坤杀，故不生。坤为阴、为庶。艮为时，坎为冬，坤为贫。庶士二字，必有讹。冬，依宋、元本。汲古作寒。	dun zhi jin
遁之明夷：龙鬭时门，失理伤贤，内畔生贼，自为心疾。震为龙、为门、为时。坤为，故曰龙时门。坤为理，震为贤，坎为失、为伤，故曰失理伤贤。坤为内，离为畔乱。震为生，坎为贼、为心、为疾。时，汲古作海，依宋、元本。《左传·昭公十九年》：龙郑时门外。按：《明夷》震为武、为龙，故曰龙。震为辰、为时，坤为，故曰龙时门。	dun zhi ming yi
遁之家人：狗畏猛虎，依人为辅，三夫执戟，伏不敢趋，身安无咎。此用遇卦遁象。艮为犬，乾为虎，伏震为人，兑为辅。震为夫，数三，故曰三夫。艮为执、为戟。震为起，巽伏，故不敢起。艮为身、为安。安故无咎。犬，宋本作狗。汲古作不，依元本。猛，元本作狼。依宋本、汲古。戟，汲古作兽。依宋、元本。起，宋、元本作趋。依汲古。	dun zhi jia ren
遁之睽：南山高罡，回隤难登，道里辽远，行者无功。忧不成凶，恶亦消去。此仍用遁象。艮山，纳丙，故曰南山、曰高冈。巽进退不果，故曰回难登。艮为道路，乾为辽远、为行。巽陨，故无功。坤为忧、为恶。坤伏，故不凶、故消去。岗，宋、元本作罡。路作里。均依汲古。	dun zhi kui
遁之蹇：逢时阳遂，富且尊贵。艮为时，阳居五，故遂，故富且贵。艮为尊贵。	dun zhi jian
遁之解：求我所欲，得其利福，终身不辱，盈盛之门，高屋先覆，君失邦国。此仍用遁象。艮为求，互巽为利，乾为福，故曰得其利福。艮为终、为身。艮贵，故不辱。乾为盈盛、为门户。巽为高，艮为屋，巽为陨落，故曰高屋先覆。艮为邦国，乾为君，在外，故曰君失邦国。先，汲古作光。末句作君先其固。兹依宋、元本。	dun zhi jie
遁之损：安坐至暮，祸灾不到，利诘奸妖，罪人弗赦。艮为安坐，坤为暮，故曰安坐至暮。坤为祸灾，震解，故祸灾不到。二至上两震言相对，故利诘。坤为奸妖、为罪过。震为人。坤杀，故罪人弗赦。末句，汲古作皇宥不赦。奸妖，汲古作妒姝。均依宋、元本。	dun zhi sun
遁之益：胶车驾东，与雨相逢，五楘解堕，顿輈独宿，忧为身祸。详大过之蛊。此用伏象《恒》。《恒》、《蛊》象多同，故词同。顿，汲古作颓杌。依宋、元本。坐，宋本作宿。依汲古。	dun zhi yi
遁之夬：择日高飞，遂至东齐，见孔圣师，使我和谐。此用遁象。乾为日，艮为高。巽为齐，伏震为东、为孔。乾为圣。远，宋、元本作遂。依汲古。末句，汲古作徒我相谐。依宋、元本。按：《遁·上九》“肥遁，无不利”。《乾·九五》“飞龙在天”。乾为天、为行，故为飞。肥遁即飞遁也。	dun zhi kuai
遁之姤：陈妫敬仲，兆兴齐姜，乃适营丘，八世大昌。通《复》。震为陈，乾为敬。坤拆为兆，巽为齐姜，故曰兆兴齐姜。震为丘陵，巽数八，故曰八世大昌。震为昌也。事详屯之噬嗑。	dun zhi gou
遁之萃：缺埒无墠，难从东西，毁破我盆，泛弃酒食。埒，短垣也。《尔雅》：“山上有水，埒”。卦下坤为水，艮为埒，而兑上缺，故曰缺埒。坤为，兑毁，故无。兑为西，震为东、为从。震覆，故难从。震为盆，震覆兑毁，故破我盆。兑为酒食，在外，中爻艮手，故曰泛弃酒食。首句，汲古作缺将无惮，非。依宋、元本。	dun zhi cui
遁之升：中夜狗吠，盗在庐外，神光佑助，消散解去。通《无妄》。坤为夜，艮为犬，震为吠。巽为盗，艮为庐，巽在艮上，故曰盗在庐外。震为神光，兑为辅，故曰神光佐助。巽风为散，震为归去。	dun zhi sheng
遁之困：雷车不藏，隐隐西行，霖雨三旬，流为河江，使国忧凶。通《贲》。震为雷、为车，坎伏震出，故不藏。坎隐兑西，故曰隐隐西行。坎为雨，互大坎，下坎，故曰霖雨。中爻震数三，故曰三旬。坎水，故曰流为河江。坎为忧凶。我，依汲古。宋、元本作国。	dun zhi kun
遁之井：老河虚空，旧井无鱼，利得不饶，避患东邻，祸入我门，使我悔存。坎为河、为旧，故曰老河。离为空虚，兑为井，故曰旧井。巽为鱼，坎失，故无鱼。巽为利，坎瘠，故不饶。坎为患，坎隐，故避患。离为东邻、为祸。伏艮为门，巽入，故曰祸来入门。坎为悔。来入，宋、元本作入我。依汲古。	dun zhi jing
遁之革：福德之士，欢悦日喜，夷吾相国，三归为臣，赏流子孙。通《蒙》。震为福德、为士、为欢喜。坤为夷、为吾、为国。兑为辅相，震数三，震反为归，坤为臣，故曰三归为臣。艮为贵、为孙，震为人、为子，坤为水，故曰贵流子孙。贵，宋、元本作赏，依汲古。《论语》：“管氏有三归”。注：取三姓女。朱子云“台名”。	dun zhi ge
遁之鼎：清人高子，久屯外野，逍遥不归，思我慈母。通《屯》。艮为清高，震为人、为子，故曰清人高子。艮止为久、为屯，坤为野。震为逍遥、为归。坤迷，故不归。坎为思，坤为我，为慈母也。	dun zhi ding
遁之震：骢???黑???，东归高乡，白虎推轮，苍龙把衡，朱雀导引，虚乌载游，逐扣天门，入见真君，马安人全。震马，故曰骢。坎黑，对象巽，巽发，故曰黑。震为东、为归。艮为高乡、为虎。震白坎轮，艮手为推，故曰白虎推轮。震为龙，色青，故曰苍龙。坎为衡。互大离为朱雀、为灵鸟。震往为导引、为游。艮为天门，艮手为扣。震为帝，故为真君、为马、为人。艮为安全。高，元本作南。依宋本、汲古。灵鸟，宋、元本作虚乌。远作逐。作马安人全。均依汲古。	dun zhi zhen
遁之艮：路多枳棘，步刺我足，不利旅客，为心作毒。艮为路，坎为棘。中爻震为足，坎棘，故刺足。震为旅客，坎为毒、为心。	dun zhi gen
遁之渐：端坐生患，忧来入门，使我不安。艮为端坐，坎为患，故曰端坐生患。坎为忧，艮为门，巽入，故曰忧来入门。艮为安，坎险，故不安。	dun zhi jian
遁之归妺：小陬之市，利不足喜，二世积仁，蒙其祖先，匪躬之言，狂悖为患。通《渐》。巽为市，坎狭，故曰小陬之市。陬，隅也。巽为利，坎忧，故不喜。本卦兑卦数二，震仁坎积，故曰二世积仁。艮为祖，坎为蒙，故曰蒙其祖先。坤为躬，本卦震为言、为狂。坎为悖、为患。	dun zhi gui mei
遁之丰：登高望时，见乐无忧，求利南国，与宝相得。巽为高，震为时、为登，离为目、为望，故曰登高望时。坎为忧，震乐，故无忧。巽为利。伏艮为求、为国。离南，故曰南国。震为玉、为宝，坎为得也。按：《丰》巽为高，震为登，震在巽上，故曰登高。离为目、为望，震为辰为时，故曰登高望时。	dun zhi feng
遁之旅：?足息肩，有所忌难，金城铁廓，以铜为关，藩屏自卫，安上无患。通《节》。震为足，坎蹇，故跛足。艮为肩，艮止，故息肩。坎为忌难，艮为金铁、为城郭、为关、为藩屏。震为卫，故曰藩屏自卫。艮为安，坤为土。坎为患，震出，故无患。跛，宋、元本作疏。土作上。依汲古。	dun zhi lv
遁之巽：江水沱汜，思附君子，伯仲受归，不我肯顾，侄娣悔恨。通《震》。中爻坎为江、为沱泛、为思。艮为君子，故曰思附君子。坎为仲，震反为归，女嫁曰归，爰归者，言仲氏已嫁也。艮为顾，坎蔽故不顾。兑为姪娣，坎为悔恨。《诗》：“江有沱”，“江有泛”；“之子归”，不我顾。《林》用其意与毛合。仲氏爰归，宋、元本作伯仲爰归。汲古作伯仲处市。依局本明夷之噬嗑校。又，江有，汲古作江水。依宋、元本。	dun zhi xun
遁之兑：牙蘖生达，阳倡于外，左手执龠，公言锡爵。通《艮》。中爻震为芽蘖、为生。艮上下卦皆阳居上，故曰阳倡于外。震为左、为籥，艮手为执，故曰左手执籥。震为言、为爵。为诸侯，故曰公。二语皆《诗》辞。	dun zhi dui
遁之涣：云梦苑囿，万物蕃炽。犀象玳瑁，荆人以富。坎水为云梦，艮为苑囿。震为万物、为蕃炽。艮为犀象、为玳瑁。震为荆、为人、为富。	dun zhi huan
遁之节：渠戎万里，昼夜愁苦，櫜甲戎服，虽荷不贼，鹰鸇之残，害不能伤。坎为戎、为沟渎，故曰渠戎。《后汉书》：“义渠戎在泾北”。震为万里，伏离为画，坎为夜。坎忧，故愁苦。艮为甲，坎隐，故櫜甲。坎为戎，震为服，故曰櫜甲戎服。艮为负荷。坎为贼，在外，故不贼。艮为鹰鹯，坎为殃害。震解，故不伤。殃，宋、元本作残。依汲古。	dun zhi jie
遁之中孚：鎡基逢时，稷契皋陶，贞良愿得，微子解囚，市空无虎，谩诞妄语。基，鉏也。震为基，艮为时，震为稷。为竹，故为契。艮为皋、为火，故为陶。故曰稷契皋陶。艮为贞良。为小，震为子，故曰微子。艮为拘，故为囚。震出，故解囚。巽为市，艮为虎，风散，故无虎。中爻正反两震言相背，故曰谩言妄语。恐，宋、元作空，言作诳。均依汲古。汲古作《既济》林，依宋、元本。	dun zhi zhong fu
遁之小过：骑骓与苍，南贾太行。逢驳猛虎，为所吞殇，葬于渭阳。震为马，东方色青，故骑骓与苍。骓、苍，青色马也。震为商贾、为南。艮山，故曰太行。艮为驳、为猛虎，兑口为吞折、为殇，坎为葬、为渭。渭浊、坎黑，故象之。水北为阳，坎北，故曰渭阳。凡《易林》用字取象之精，皆如此。驳，汲古作蛟。殇作餐。依宋、元本。	dun zhi xiao guo
遁之既济：出门东行，日利时良，步骑与驷，经历宗邦，暮宿北燕，与乐相逢。此用遁象。伏震为出、为东行，坤为门，故曰出门东行，乾为日，巽为利，艮时，故曰日利辰良。伏震为骑、为驷、为宗。坤为邦，乾坤相间隔，故曰经历宗邦。坤为暮、为宿、为北，兑为燕。震为乐。辰，宋、元本作时，依汲古。宗，汲古作京。依宋、元本。	dun zhi ji ji
遁之未济：酒为欢伯，除忧来乐，福善入门，与君相索，使我有得。兼用半象。坎为酒，震为欢、为伯。坎为忧，震出，故除忧。震福艮善，巽入艮门，故曰福善入门。震为君，艮为求索。离正反艮相对，故相索。坤我，坎得。大壮之第三十四	dun zhi wei ji
大壮之大壮：左有噬熊，右有啮虎，前触铁矛，后踬强弩，无可抵者。震为左，兑为右，伏艮为熊虎。兑口，故曰左有噬熊，右有啮虎。乾为前、为铁。震为后，兑折，故后踬。伏艮为刀兵，故曰矛、曰弩。抵，御也。艮为御，艮伏，故无可御者。	da zhuang zhi da zhaung
大壮之乾：金齿铁牙，寿考宜家，年岁有储。贪利者得，离其咎忧。《大壮》中爻兑，兑为齿牙，乾为金铁，故曰金齿铁牙。伏艮为寿考、为家。乾为年岁、为富，故有储，故利得。乾为吉庆，故离咎忧。	da zhuang zhi gan
大壮之坤：家给人足，颂声并作，四夷宾服，干戈囊阁。《大壮》震为人，伏艮为家，坤富，故家给人足。震言为颂、为声，坤阴为夷顺、为服。震卦数四，为宾客，故曰四夷宾服。艮为干戈，艮伏，故曰干戈櫜阁。坤为櫜也。櫜，宋、元本作囊，依汲古。	da zhuang zhi kun
大壮之屯：獮猴冠带，盗载非位，众犬嘈吠，狂走厥足。震为猕猴，艮为冠，伏巽为带。坎为盗，震车为载，艮为位。古君子方许乘车，今载以盗，故曰非位。艮为犬，坤众震鸣，故曰众犬嘈吠。震为足、为走，坎蹇，故蹶足也。嘈，汲古作持。依宋、元本。蹶，宋、元本作厥。依汲古。	da zhuang zhi tun
大壮之蒙：心患其身，不念安存，忠臣孝子，为国除患。坎为心、为患、为念。坤为身、为安，言身之所以安存，由心时时虑患也。坤为臣，坎为忠，故曰忠臣。震为子，坤顺，故曰孝子。坤为国，坎为患。震解，故除患。	da zhuang zhi meng
大壮之需：君不明德，臣乱为惑，丞相命马，胡亥失所。乾为君、为德，坎隐，故不明。乾伏坤，坤为臣、为乱、为惑，故曰臣乱为惑。兑为辅相，兑口为命，乾为马。伏坤为胡，乾居亥，故曰胡亥。坎为失。谓赵高命鹿为马而弑胡亥。胡亥，秦二世名。乾为君，居亥。胡亥亦国君，用字取象神妙如此。马，汲古作驾。非。依宋、元本。按：后天八卦乾居亥，伏坤为北、为夷，故曰胡亥。坎为失，坤为死，亥地至阴之所，万物消索，故曰胡亥失所。用字取象有如行云流水。	da zhuang zhi xu
大壮之讼：东行西穷，南北无功，张伯卖鹿，从者失羊。通《明夷》。震为东、为行。坎为西，坎陷，故穷。离南，坎北。坤丧，故无功。震为伯、为鹿。震为商贾，故卖鹿。震为从、为羊。本《大壮》上六也。坤为失。卖，汲古作买。依宋、元本。	da zhuang zhi song
大壮之师：鹿下西山，欲归其群，逢羿箭锋，死于矢端。震为鹿、为陵，坎西，故曰西山。坤为群，群者，五阴也。震为归，坤为恶，故曰羿。坎为箭、为矢、为锋。锋矢，末也。坤为死，在坎上，故死于矢端。归，汲古作保。锋箭作箭锋。依宋、元本。死，元本作无。依宋本、汲古。	da zhuang zhi shi
大壮之比：明夷兆初，三日为灾，以谗后归，名曰竖牛，剥乱叔孙，馁卒虚丘。坎黑坤晦，故曰明夷。坤为兆。《左传·昭公五年》：初，穆子生，穆庄叔筮之，遇明夷之谦。初爻动，故曰明夷兆初。坎为灾，艮为日，数三，故曰三日为灾。坎上下两兑口相背，故曰谗。《大壮》震为归，故曰以谗复归。艮为名、为竖、为牛。坤为乱，艮为剥、为叔孙，故曰剥乱叔孙。坤为馁、为卒、为虚，艮为丘。言鲁叔孙穆子为竖牛所乱，三日不得食而饿死也。与剥之比参看。日，汲古作旦。依宋、元本。复，宋、元本作后。依汲古。馁，元本作喂。依宋本、汲古。按：《比》棫初至五为五连互《剥》，坤为乱，艮为剥，故曰剥乱。以下字字皆象也。	da zhuang zhi bi
大壮之小畜：秦失嘉居，河伯为怪，还其御璧，神怒不佑，织组无文，烧香弗芬。通《豫》。兑西，故曰秦。艮为居，震为嘉，坎失，故失嘉居。震为伯，坎为河、为怪，故曰河伯为怪。震为璧、为衔、为还、为神、为怒。按《秦纪》：“使者从关东夜过华阴”，“有人持璧遮使者，曰：‘为吾遗滈池君。“今年祖龙死。”因置其璧去，忽不见。始皇视之，“乃二十八年过江所沉璧也。”未几，始皇果死。故曰还璧、曰不。坤为文、为帛。坎为伏，故织组无文。本卦巽为香、为芬，互离为烧。风散，故不芬。	da zhuang zhi xiao xu
大壮之履：德至之君，祸不过邻，使我世存，身无患灾。乾为德、为君。离东为邻，离乱兑毁，故曰祸不过邻。言不及乾也。通《谦》。坤为我、为身、为世。坎为灾患，震解，故无灾患。至德，宋、元本作德至。依汲古。	da zhuang zhi lv
大壮之泰：众恶之堂，相聚为殃，出毒良人，使道不通。坤为众、为恶，伏艮为堂，故曰众恶之堂。坤为聚、为殃、为幽毒。震为人，乾为善，故曰良人。乾在下，故曰幽毒良人。乾为道，坤闭，故道不通。幽，宋、元本作出。依汲古。	da zhuang zhi tai
大壮之否：三痴六狂，欲之平乡，迷惑失道，不知昏明。通《泰》。坤为痴，震数三，故曰三痴。震为狂，乾数六，故曰六狂。震为之。坤为平乡、为迷惑。乾为道，迷惑，故失道。坤为昏，震旦为明。	da zhuang zhi pi
大壮之同人：老弱无子，不能自理，郭氏虽忧，终不离咎，管子治国，侯伯之服，乘舆八百，尊祀祖德。通《师》。乾老坤弱，震子坤丧，故无子。坤为自、为理，柔弱，故不能自理。坤为郭，坎为忧咎。郭为齐灭，故曰终不离咎。震为竹、为管子。坤为国，震为候伯，坤顺为服。坤为乘舆，卦数八，故曰乘舆八百。乾为祖、为德、为尊。坎为祀也。此《林》前四句与后四句吉凶不同，意亦不属，显为两《林》，非尽焦氏。	da zhuang zhi tong ren
大壮之大有：褒后生蛇，经老皆微，追跌衰光，酒灭黄离。通《比》。坤为后。昔周人发龙漦，化为玄鼋，后宫童女遭之而孕，生褒姒。玄鼋，蜥蜴也，亦非蛇，且卦无蛇象。而各本皆作蛇，无如何也。坤帛为经。坎为跌，乾为衰老。坎为酒，离为黄。于卦象虽偶合而语皆难解，疑讹字仍多。	da zhuang zhi da you
大壮之谦：骢???黑???，东归高乡，白虎推轮，苍龙把衡，遂至夷伤，不离咎殃。解详遁之震。，汲古作鬣。高作南。均依宋、元本。遂，元本作逐。非。依宋本、汲古。	da zhuang zhi qian
大壮之豫：信谲龙且，塞水上流，半涉决囊，楚师覆凶。坎为信。正反两震言相背，故曰谲。震为龙，故曰信谲龙且。艮为防、为塞。卦本坤体，亦为水，阳在坤上，故曰塞水上流。坤为囊，艮手为决。震为渡阳，居中，故曰半渡。震木为楚，坤为师，坤丧，故覆亡。《史记》：韩信与项羽将龙且战于潍水，“令万余人囊沙壅水上流，引军半渡……佯不胜，走还。龙且追信。信令人决壅，水大至，且军大半不得渡。信急击，杀龙且。”渡，宋、元本作涉。亡作凶。均依汲古。	da zhuang zhi yu
大壮之随：有莘季女，为王妃后，贵夫寿子，母字四海。莘，草也，震象。兑为季女。大禹母有莘氏也。震为王，兑为妃，故曰为王妃后。震夫艮贵，故曰贵夫。艮寿震子，故曰寿子。兑泽，故曰海。震卦数四，故曰四海。巽为母。字，汲古作尊。依宋、元本。	da zhuang zhi sui
大壮之蛊：德被八表，蛮夷率服，蝥贼不作，道无苛慝。震为德，艮为表，数八，故曰德被八表。互大坎为蛮夷，巽顺，故曰率服。巽为蝥贼、为苛慝。艮为道，艮在上，故无苛慝。	da zhuang zhi gu
大壮之临：载日精光，骖驾六龙，禄命彻天，封为燕王。伏乾为日、为精光，坤为载。乾为龙，数六，乾行，故曰骖驾六龙。乾为天、为禄，伏巽为命，故曰禄命彻天。震为王，兑为燕，故曰燕王。巽为诰命，故曰封。	da zhuang zhi lin
大壮之观：缨急缩颈，行不得前，五石示象，襄霸不成。巽为绳、为缨，巽躁，故急。巽退，故缩。艮为颈。言缨急项不得伸也。震为行，震覆，故行不得前。乾为前也。艮为石，巽卦数五，故曰五石。艮为象，故曰五石示象。伏乾为君，故曰襄。震为霸，震覆，故曰襄霸不成。《左传·僖公十六年》：“陨石于宋五。”后宋襄公图霸不成而死，以陨石为不祥。石，星石也。不，元本作弗。非。依宋本、汲古。	da zhuang zhi guan
大壮之噬嗑：蛇失其公，载麻当丧，哀悲哭泣，送死离乡。通《井》。巽为蛇，震为公，坎失，故曰蛇失其公。巽为麻，艮为戴，兑折为丧，故曰戴麻当丧。卦正反兑口，故曰哀悲哭泣。坎为死，艮为乡。蛇失其公，汲古作蛇乡其穴。非。依宋、元本。	da zhuang zhi ke shi
大壮之贲：回隤不安，兵革为患，掠我妻子，客属饥寒。中爻震为马。回，病也。《诗》“我马虺”是也。艮为兵革，坎为患。艮手为掠，离妻震子，故曰掠我妻子。震客，离饥，坎寒。虺，《说文》又作。盖传写异文，不得以与《诗》异，即定回为讹字。回，汲古作四。依宋、元本。屡，宋、元本作属。依汲古。	da zhuang zhi ben
大壮之剥：乘风雨桥，与鸟飞俱，一举千里，见吾爱母。坤为风，伏兑为雨。艮为鸟、为飞。乾卦数一，艮为举，坤为里，故曰一举千里。坤为吾、为母。伏兑为见。驾雨，宋本作雨桥。元本、汲古作禹。依明夷之鼎校。	da zhuang zhi bo
大壮之复：雷霆所击，诛者五逆，磨灭无迹，有惧方息。震为雷霆，艮手为击。坤杀，故曰诛。乾顺行，坤逆行，五阴，故曰五逆。坤死，故劘灭。坤虚，故无迹。乾为惕、为惧，息者生也。言乾阳从此渐息也。	da zhuang zhi fu
大壮之无妄：张氏揖酒，请谒左右，王叔枯槁，独不蒙所。震为张，艮手为揖，伏兑为酒，故曰张氏揖酒。艮为求、为请谒，震左兑右，故请谒左右。伏坤为平，艮为叔，离为枯槁。离虚，故独不蒙所。关西方言，致力于一事为所。《书》：无逸。君子所其无逸。《召诰》“王敬作所”是也，言独不致意于平叔也。按，《史记·陈丞相世家》：富人张负，独伟视平，归，谓其子仲曰：“人固有美好，如陈平而长贫贱者乎！”乃以其孙女嫁之，并假以币，为内妇酒食之资。《林》用其事。三四句言平叔不能久枯槁也。平叔，依宋、元本。汲古作王时。	da zhuang zhi wu wang
大壮之大畜：坐争立讼，纷纷匈匈，卒成祸乱，灾及家公。艮为坐，震为立，三至上正反两震言相对，故有争讼之象，而纷纷匈匈也。离为祸乱、为灾。艮为家，乾父为公。	da zhuang zhi da xu
大壮之颐：霜降闭户，蛰虫隐处，不见日月，与死为伍。坤为门户、为闭、为霜，故曰霜降闭户。通《大过》。巽伏为蛰、为隐处、为虫。艮为日，兑为月，巽伏，故不见。坤为死也。	da zhuang zhi yi
大壮之大过：鼠聚生怪，为我患悔，道绝不通，商旅失意。通《颐》。艮为鼠，震为生。坤为聚、为鬼怪、为患悔。坤为我，艮震皆为道路，坤闭，故不通。震为商旅，坤丧，故失意。《汉书·五行志》：昭帝元凤元年，燕有黄鼠衔其尾，舞王宫端门中，未几，燕王诛死。	da zhuang zhi da guo
大壮之坎：寒暑不当，轨度失常，一前一后，年岁鲜有。坎为寒，伏离为暑。震为道，故曰轨度。艮为常，坎失，故曰失常。艮为前。震为后、为年岁。离虚坎病，故年岁鲜有。	da zhuang zhi kan
大壮之离：筑室水上，危于一齿，丑寅不徙，辰卯有咎。通《坎》。中爻艮为室、为筑，下坎，故曰筑室水上。坎为危险，后天坎数一，故曰危于一齿。齿字恐讹，未详其义。先天震居丑寅，后天艮居丑寅，故曰不徙。坎中爻也。先天兑居辰巳，后天巽居辰巳。离中爻也。泽风成《大过》，《大过》死，故曰有咎。按：丑寅不徙，用《坎》二至四正反艮震；辰巳有咎，用《离》二至四正反巽兑，以释先后天关系。《离》二至四爻上互兑与下互巽成泽风《大过》，《大过》死，故曰辰巳有咎。	da zhuang zhi li
大壮之咸：畜鸡养狗，长息有储，耕田得黍，王母喜舞。巽为鸡，艮为狗。旁通损。震为长、为息，艮止，故有储。坤为田，震为耕、为黍，故耕田得黍。震为主、为喜、为舞，坤为母，故曰主母喜舞。主，宋、元本作王。依汲古。	da zhuang zhi xian
大壮之恒：东壁馀光，数暗不明，主母嫉妬，乱我业事。震为东，伏艮为壁、为明，故曰余光。兑昧，故暗而不明。震为主，伏坤为母、为嫉妒。坤为事业、为我、为乱。业事，汲古作事业。依宋、元本。事详谦之屯。	da zhuang zhi heng
大壮之遁：刚柔相伤，火烂销金，雕鹰制兔，伐楚有功。通《临》。遁阴消阳，临阳消阴，故曰刚柔相伤。乾金，艮为火，阴在下消阳，故曰火烂销金。艮为黔喙、为雕鹰。震为兔、为楚、为伐。震乐，故伐楚有功。	da zhuang zhi dun
大壮之晋：郑国谗多，数被楚忧，商人愁苦，民困无聊。坤为国、为平，故曰郑国。郑，町也，地多平町町然也。离上下两兑口相背，故曰谗多。《大壮》震木为楚，坎为忧。震为征夫，坎为愁苦。坤为民，坎困，故无聊。征夫，宋、元本作商人。依汲古。	da zhuang zhi jin
大壮之明夷：弓矢其张，把弹弦折，九发不至，道过害患。坎为弓、为矢，震为张。坎为弹、为弦、为折，故曰把弹弦折。坎为丸，坎陷，故不至。震为道，坎为患害。斯，宋、元本作其。依汲古。	da zhuang zhi ming yi
大壮之家人：举觞饮酒，未得至口，侧弁醉酗，拔剑相怒，武侯作悔。通《解》。坎为酒、为饮。震为觞、为举、为口。震伏，故未得至口。艮为弁，艮覆，故曰侧弁。离为恶人，故醉酗。坎为七、为剑。震为拔、为怒、为斫，故曰拔剑斫怒。震为武，坎为悔，故曰武侯作悔。按《小雅》：“宾之初筵……宾既醉止，载号载呶。”又曰“侧弁之俄，屡舞傞傞。”乃卫武公饮酒悔过之诗，故曰武公作悔。弁，汲古作弃。依宋、元本。斫，宋、元本作相。依汲古。	da zhuang zhi jia ren
大壮之睽：苍鹰群行，相得旅前。王孙申公，惊夺我雄。北天门开，神火飞灾。如不敬信，事入尘埃。此用遇卦象。伏艮为鹰，震色青，故曰苍。伏坤为群，震为行、为旅。旅者侣也，言结为伴旅而前行也。震为王公，艮为孙、为明，故为申，故曰王孙申公。震为惊，艮手为夺，震为武、为雄。伏坤为北，艮为天门，震为开，故曰北天门开。震为神，艮为火、为灾、为飞，故曰神火飞灾。乾为信，坤为疑。艮为尘埃。宋、元本缺此《林》。	da zhuang zhi kui
大壮之蹇：穿空相宜，利倍我北，循邪诡道，逃不可得，南北望邑，遂归入室。艮屋，坎为穿，故曰穿屋。坎为北，巽利坤我，故曰利倍我北。坎为邪诡。艮为道。震往为逃，震覆，故不得逃。离南坎北，离目为望，艮为邑，故曰南北望邑。坎为室，故曰入室。屋，宋、元本作空。依汲古。逃，汲古作迎。依宋、元本。	da zhuang zhi jian
大壮之解：寿如松乔，与日月俱，常安康乐，不离祸忧。此用大壮象。伏艮为寿、为松乔。赤松子、王乔皆古仙人名。艮日兑月。艮为常、为安。震为康乐，在外，故不忧。	da zhuang zhi jie
大壮之损：出门望东，伯仲不来，疾病为患，使母忧叹。艮门震出，震东，艮为观，故曰望东。震为伯，艮止，故不来。坤为疾病、为患、为忧、为母。震为叹也。	da zhuang zhi sun
大壮之益：太姒之孙，周文九子，咸遂受成，宠贵富有。坤为母后，故曰太姒。艮为孙。太姒者，文王之妃。《诗》“太姒嗣徽音”是也。《春秋传》曰，武王同母弟八人。是并武王为九子也。震为周，坤为文，震为子，数九，故曰九子。艮为成，坤为受。艮为宠贵，坤为富有。言太姒教诲诸子成武王、周公之德而富贵。姒，汲古作姬。依宋、元本。	da zhuang zhi yi
大壮之夬：桃李花实，累累日息，长大成熟，甘美可食，为我利福。兑为反巽，巽木，故曰桃李。兑为华。《大过·九五》“枯杨生华”是也。乾为木果，故曰实。重乾，故纍纍日息。乾为日、为长大、为美好。兑为食，乾为福。伏坤为成熟、为我、为利。纍纍，宋、元本作累累。依汲古。	da zhuang zhi kuai
大壮之姤：婚礼不明，男女失常，行露反言，出争我讼。通《复》。坤为昏、为礼，故曰昏礼不明。乾男坤女，《姤》坤消乾，《复》乾消坤，故男女失常。震为行，坤为水、为露。《诗》“厌浥行露”是也。震为言、为反，故曰反言。又，乾为言，巽为覆兑，兑言与上乾言相背，故曰争讼。《行露》诗“何以速我讼”。用其事也。昏，依元本。宋、汲古作婚。露反，依宋、元本。汲古作路有。非。按：《姤》通《复》，《姤》柔消刚，《复》刚消柔。男女失常，实刚柔相伤。	da zhuang zhi gou
大壮之萃：空穿漏敝，破桴残缺，阴弗能完，瓦碎不全。艮为室，兑毁，故穿。巽为敞漏，故曰室穿敞漏。伏震为桴，兑毁折，故曰破桴、曰残缺。坤为阴，兑折，故弗完、故瓦碎不全。艮为瓦也。	da zhuang zhi cui
大壮之升：数穷廓落，困于历室，往登玉堂，与尧侑食。中爻兑数十，坤纳癸，亦数十，故曰数穷。坤虚，故廓落。伏艮为室、为时，故曰历室。震为往、为登、为王，伏艮为堂，故往登玉堂。震为帝，故曰尧。兑为食，震为侑，故曰与尧侑食。尧，汲古作老。依宋、元本。按：兑居酉，酉数十。坤纳癸，亦数十。数至十重返一，故曰数穷。	da zhuang zhi sheng
大壮之困：道湿为坑，转陷踬强，南国作讳，使我多畏。伏震为道，下坎，故道湿、故为坑。坎为轮、为陷、为踬、为僵。离为南，伏艮为国，坎为讳。讳，避也。言南国禁忌多也。坎为畏，《困》正互两坎，故多畏。轮，依汲古。宋、元本作转。	da zhuang zhi kun
大壮之井：鳏寡孤独，福禄苦薄，入室无妻，武子哀悲。通《噬嗑》。艮为鳏，巽为寡，坎为孤独。震为福禄，坎为薄，故曰福禄苦薄。坎为室、巽入。离为坎妻，坎失，故入室无妻。震为武人，《井》正覆皆兑口，故曰悲哀。《左传·襄公二十五年》：崔杼取棠姜，筮得“入其宫，不见其妻，凶”，《困》三繇词。《林》用其事。武，汲古讹我。依宋、元本。	da zhuang zhi jing
大壮之革：举袂覆目，不见日月，衣衾杖机，就其夜室。通《蒙》。震为袂、为举，艮为目。《士丧礼》：“目，用缁，方尺二寸。”注：覆目者也。坎隐，故覆目，故不见日月。艮日坎月也。坤为衣衾，震木为杖，艮为几，故曰衣衾几杖。坎为夜室，古以坎有棺椁象。就夜室者，言死也。首句似用吴王夫差目而死事。袂，宋、元本作被。依汲古。	da zhuang zhi ge
大壮之鼎：长尾踒虵，画地为河，深不可涉，绝无以北，惆然愤息。通《屯》。艮为尾，巽为长，下互坤形长，故曰长尾。踒跎，当为委佗。《诗》“委委佗佗”是也，所以形容长尾。坤为地、为河，艮手为画，上坎水，下坤水，故深不可涉。坎为北，兑折，故绝无以北。坎为悯，为愤，为太息。	da zhuang zhi ding
大壮之震：晨风文翰，大举就温，昧过我邑，羿无所得。震旦为晨，伏巽为风，伏离为文，震为羽翰，故曰晨风文翰。《诗》“郁彼晨风”。传：晨风，鹯也。《逸周书·王会篇》：蜀人以文翰。文翰若皋鸡。艮为鸟，亦艮象也。震举离温。艮为邑、为我，坎为味，故曰味过我邑。言夜过也。离为恶人，故曰羿。离虚，故无所得。羿，后羿，善射，纂夏后氏者也。	da zhuang zhi zhen
大壮之艮：出入节时，南北无忧，行者亟至，在外归来。中爻震出坎入，艮为时、为节。震为南，坎为北、为忧。震乐，故无忧。震为行、为亟。震反，故来归。来归，宋、元本作归来。依汲古。	da zhuang zhi gen
大壮之渐：阳氏狂惑，季孙乱愦，陪臣执政，平子拘折，我心不快。互离为阳，伏震为狂。谓阳虎也。坎为惑。艮为季、为孙，离乱坎愦，故曰季氏乱愦。谓平子也。艮为臣仆，艮手为执，巽为政令，故曰陪臣执政。坎为平，震为子，坎为拘折。言方平子被囚也。坎为心、为忧。艮为我，故曰我心不快。按《左传》：阳虎为季氏陪臣，专政作乱。囚季平子，欲杀之，遇救免。	da zhuang zhi jian
大壮之归妺：五乌六鸱，相对蹲跂，礼让不兴，虞芮争讼。伏艮为乌、为鸱，坎数五，又卦数六，故曰五乌六鸱。震为立，故曰蹲跂。震决躁，兑附决，故礼让不兴。坎为忧虞，震为草莽，故曰虞芮。卦上震下兑，而震言与兑言相背，故曰争讼。昔虞、芮二国争田不决，欲讼于西伯。及入周界，耕皆让畔，乃惭而还。首句义未详。八乌，星名。	da zhuang zhi gui mei
大壮之丰：顾念所生，隔在东平，遭离满沸，河川决溃，幸得无恙，复归相室。离目为顾，伏坎为念，震为生。坎为隔，震东坎平，故曰东平。互大坎为满沸、为河川、为溃决、为病恙。震出，故得无恙。坎为室，震为归。顾，汲古作愿。依宋、元本。此有故事，未能确指。末句，汲古作复生归室。依宋、元本。	da zhuang zhi feng
大壮之旅：追猎东走，兔逃我后，吾锐不利，独空无有。通《节》。震为追猎、为东走、为兔、为后。坎为棘，故为锐。巽为利，坎蹇，故不利。离虚，故空无有。坎为独也。	da zhuang zhi lv
大壮之巽：犬吠非主，上下胶扰，敌人袭战，闵王逃走。伏艮为犬。震为鸣、为吠、为主。震伏，故曰非主。艮为上，震为下。坎为膏、为胶，离乱，故曰上下胶扰。震为人、为战。三至上正反震艮相对，故曰敌人袭战。坎为闵，震为王、为走，故曰闵王逃走。《战国策》：乐毅伐齐，至济西，闵王走莒是也。胶，依宋、元本。汲古作浑。	da zhuang zhi xun
大壮之兑：嵩高岱宗，峻直且神，触石肤寸，千里蒙恩。通《艮》。艮为山，互坎为中，故曰嵩高。互震为东，故曰岱宗。艮为高峻。震为神、为触。艮为石、为肤，故曰触石肤寸。震为千里，坎为恩泽，故曰千里蒙恩。《公羊传》：触石而出，肤寸而合，不崇朝而雨遍天下者，惟泰山之云耳。注：侧手为扶，覆手为寸。肤寸皆艮象。	da zhuang zhi dui
大壮之涣：陈鱼观社，佷荒逾矩，为民开绪，亡其祖考。巽为鱼，震为陈，艮为社、为观。《春秋·隐公五年》：公如棠陈鱼而观之。又《庄公二十三年》：“公如齐观社，非礼也。”故曰佷荒逾矩。言荒淫逾越规矩也。坎为曲、为矩、为民。巽为绪。艮为寿，故曰祖考。坎失，故亡其祖考。佷音恒，有骄、痴二义。《后汉·蔡邕传》“董卓自佷用”是也。第二句，汲古讹狼虎逾距。依宋、元本。	da zhuang zhi huan
大壮之节：四壁无户，三步一止，东西南北，利不可得。艮为壁，震卦数四，故曰四壁。坤为户，坎塞坤，故无户。震为步，数三，故曰三步。艮止，坎数一，故曰一止。震东兑西，震南坎北。巽为利，巽覆，故利不可得。	da zhuang zhi jie
大壮之中孚：求君衣裳，情不可当，触讳西行，为伯生殃。君之上欢，得其安存。震为君，艮为求。震为衣裳、为健，故不可当。震为触、为行，巽伏，故曰讳。讳，避也。兑为西，故曰触讳西行。震为伯、为生，兑折，故生殃。震为君、为欢。艮为安。《春秋》：蔡昭侯如楚，有善裘，子常欲之，弗与，留楚三年。后蔡人闻之，固请献之，遂得归。上欢，汲古作上安。依宋、元本。	da zhuang zhi zhong fu
大壮之小过：春鸿飞东，以马贸金，利可得深。震为春、为鸿、为飞、为东、为马。巽为商旅，故曰贸。艮为金，故曰贸金。坎为深也。巽为利。利可得深，言得利多也。	da zhuang zhi xiao guo
大壮之既济：禾生?蠹，还自克贼，使我无得。此用遇卦象。震为禾、为生。巽为虫、为贼。伏坤为我，坤虚，故无得。	da zhuang zhi ji ji
大壮之未济：桀乱无道，民散不聚，倍室弃家，逃遁出走。离为恶人，故曰桀。离为乱，震为道，坎隐，故无道。坤为民、为聚，三爻间隔，故民散不聚。坎为室，艮为背，故曰背室。艮为家，坎失，故曰弃家。坎伏为遁，震走为逃也。凡震艮皆用半象。晋之第三十五	da zhuang zhi wei ji
晋之晋：销锋铸耜，休牛放马，甲兵解散，夫妇相保。坎为锋、耜，离火为销、为铸。离牛，坎马，艮止，故休、放。离为甲兵，坎水克火，故解散。坎夫离妇，坤聚艮安，故相保。按：离为甲兵，坎为罢，故曰甲兵解散。	jin zhi jin
晋之乾：一衣三冠，无所加元，衣服不来，为我灾患。乾为衣，卦数一，故曰一衣。《晋》艮为冠，数三，故曰三冠。艮下坤，坤坼，故曰冠无所绊、曰元服不成。坤为身、为灾患。第二、三句，宋、元本作无所加元，衣服不来。身作我。均依汲古。	jin zhi gan
晋之坤：百足俱行，相辅为强，三圣翼事，王室宠光。详屯之履，比之无妄。《履》用伏象《谦》，与《无妄》皆以震为足。此则以坤形象百足虫。坤为百也。	jin zhi kun
晋之屯：鱼蛇之怪，大人忧惧，梁君好城，失其安居。坤为鱼、为蛇，坎为怪，震为大人，坎为忧惧。震为君，震木为梁，故曰梁君。艮为城，正覆艮，故曰好城。艮为安居，坎失，故曰失其安居。元本注《春秋》：梁君好城而弗处，卒亡其国。	jin zhi tun
晋之蒙：少无强辅，长不见母，劳心远思，自伤忧苦。艮为少，兑为辅、为刚。兑伏，故无。震为长，坤为母。坎隐，故不见。坎为劳、为心、为思、为忧苦。	jin zhi meng
晋之需：前涉溽暑，解不可取，离河三里，败我利市，老牛病马，去之何悔？乾为前、为行。离为暑，与坎连，故曰溽暑。解、懈同。《诗·大雅》：“不解于位。”注：怠惰也。坎劳，故曰解不可取。乾为门，兑卦数二，故曰离门二里。巽为利市，二至四巽覆，故败我利市。离为牛，乾老，故曰老牛。乾为马，坎病，故曰病马。坎为悔，在外，故去之无悔。门二，宋、元本作河三。依汲古。涉，汲古作不。依宋、元本。	jin zhi xu
晋之讼：君明有德，登天大禄，布政施惠，以感恩福，中子南游，翱翔未复。乾为君、为德，离火为明。乾为天、为大禄。巽为政命，巽风为布施。乾为恩福，坎为中男，乾为南、为行，故曰中子南游。离为飞，故曰翱翔。坎陷，故曰未复，言未归也。成，宋、元本作感。依汲古。	jin zhi song
晋之师：哓然唯诺，敬上尊客，执恭除患，御侮致福。坎正反两兑口，震为声，故曰哓然唯诺。震为客，伏乾为贵，故曰尊容。乾惕为敬。坎为患，震解，故除患。坤为御、为侮。震乐，故致福。	jin zhi shi
晋之比：黍稷禾稻，垂秀方造，中旱不雨，伤风病藁。坤为茅茹，故为黍稷禾稻。造，作也。言苗秀兴起也。坎为中、为雨，艮火，故中旱不雨。坤为风，故伤风病藁。	jin zhi bi
晋之小畜：三嬴六罢，不能越跪，东贾失马，往反劳苦。通《豫》。震数三，坎数六，坎病，故羸。坎劳，故罢。震为越跪、为东、为贾、为马。坎失，故失马。震为往反，坎为劳苦。羸，宋本作嬴。依元本、汲古。	jin zhi xiao xu
晋之履：倚立相望，引衣欲庄，阴云蔽日，暴雨祈集，降我欢会，使道不通。通《谦》。震为倚立，艮为望，正反艮，故曰相望。坤为衣裳，艮手为引、为装。装，束也。坤为阴云、为蔽，离日，故曰阴云蔽日。坎为暴雨、为降集。震为道，坎塞，故不通，故阻我欢会。坤我，震欢也。装，宋、元本作庄。降，宋本作祈。元本作所。阻，宋、元本作降。会，元本作惠。五六句，宋、元本倒置。均依汲古。	jin zhi lv
晋之泰：高脚疾步，受肩善趋，日走千里，贾市有得。中爻震为足，故曰脚步。震躁，故高脚疾步，故善趋，故日走千里。震伏巽，为贾市。巽利，故有得。坤为受，伏艮为肩。善，汲古作喜。依宋、元本。	jin zhi tai
晋之否：北风寒凉，雨雪益冰，忧思不乐，哀悲伤心。中爻巽风，坤为北，乾为寒、为冰雪，故曰北风寒凉，雨雪益冰。乾惕，故忧。震乐、震倒，故不乐。坤为哀悲、为心。	jin zhi pi
晋之同人：贞鸟鸣鸠，执一无尤。寝门治理，君子悦喜。离为鸟、为鸠。通《师》。坎为尤，数一，震乐，故执一无尤。坤为门、为寝、为理。震为君子，为悦喜。雎，宋、元本作鸣。依汲古。	jin zhi tong ren
晋之大有：蓼萧露瀼，君子龙光。鸣鸾雍和，福禄来同。通《比》。坤为薪、为蓼萧，坎为露。艮为君子、为贵。龙，宠也。坤文为鸾，兑为呜。乾为福禄。蓼萧义，详恒之蹇。龙，汲古作宠。依宋、元本。噰噰，宋、元本作雍和。依汲古。	jin zhi da you
晋之谦：南行求福，与喜相得。封受上赏，鼎足辅国。震为行、为南，艮为求，震为福、为喜。坤为受，坤闭为封。艮为赏，阳在上，故曰上赏。震为足，数三，故曰鼎足。坤为国，艮伏兑，兑辅，故曰辅国。封受，依宋本。汲古作受封。	jin zhi qian
晋之豫：桑华腐蠹，衣弊如络。女功不成，丝布为玉。震为桑叶，坎病，故腐蠹。坤为衣赏，坎破，故敝。震伏巽，巽绳，故曰如络，故曰丝布。坤为女，坤丧，故功不成。震为玉。丝布为玉者，言桑坏不能产丝，故值贵也。	jin zhi yu
晋之随：左服易，右王良，心欢嘉，利从己。震左兑右。服者，夹辕之马。震为马。左服易右者，震为左，兑为右，言马初在左，至上兑而右也。震为王，艮为良，故曰王良。坎为心，震为欢喜、为从。巽为利。王良，古善御者。喜，宋、元本作嘉。依汲古。	jin zhi sui
晋之蛊：寿考不忘，驾騂东行。之适陈宋，南贾楚荆，得利息长，旅自多罢，畏昼喜夜。艮为寿考。震为马，故曰驾驷。震东，故东行。震为陈，艮为宋，震数三，故曰三适陈宋。互震为南，巽为贾、为楚荆，故曰南贾楚荆。巽为利、为长、为商旅。互大坎为罢、为畏、为夜。离为昼。昼动，故畏。夜伏，故喜。驷，宋、元本作骍。三作之。身作自。均依汲古。	jin zhi gu
晋之临：羔羊皮弁，君子朝服，辅政扶德，以合万福。兑为羔羊。通《遁》。艮为皮、为革、为君子。坤为朝、为衣服，故曰君子朝服。兑为辅，坤为政，艮手为扶，乾为德，故曰辅政扶德。坤为国，坤众，故曰万国。坤闭为合，故曰以合万国。《诗·召南》：“羔羊之皮，素丝五紽。羔羊之革，素丝五。”美召公也。国，宋、元本作福。依汲古。革，各本皆作弁。依谦之离校。	jin zhi lin
晋之观：鸇鸠徙巢，西至平州，遭逢雷电，破我苇芦，室家饥寒，思吾故初。艮为鹯，坤文为鸠，艮为巢，伏震为徙，故曰鹯鸠徙巢。兑为西，坤为州、为平。震为雷电。兑折为破。艮为庐，巽为苇，故曰苇庐。艮为室家，坤为饥，乾为寒，故曰室家饥寒。坤为吾，乾为初。第四句，宋本、汲古庐作芦。依元本。	jin zhi guan
晋之噬嗑：大尾小头，重不可摇。上弱下强，阴制其雄。艮为尾，震大，故曰大尾。坎为首，艮为小，故曰小头。坤为重，坎陷，故重不可摇。艮上震下，艮小，故弱。震长，故强。四阳陷阴中，故曰阴制其雄。	jin zhi ke shi
晋之贲：?足息肩，有所忌难，金城铜郭，以铁为关，藩屏自卫，安止无患。震为足，艮为肩。坎为忌难，艮为城郭。三至上正反两艮，故又为关。艮为金，故曰金、曰铜、曰铁。艮为藩屏、为安止。坎为患，安止，故无患。	jin zhi ben
晋之剥：天命玄鸟，下生大商，造定四表，享国久长。通《夬》。乾为天，兑为言，故曰天命。乾为立，艮为黔喙、为鸟，故曰玄鸟。玄鸟者，燕也。兑为燕，震为生，震反，故下生。震为子，故生商。商，子姓也。艮为定、为表，伏兑数四，坤为国，故曰造定四表。艮为久长。据《诗·商颂》笺：高辛氏妃简狄，吞卵，生契为商祖。	jin zhi bo
晋之复：赋敛重数，政为民贼，杼轴空虚，家去其室。坤聚，故曰赋敛。重坤，故曰重数。坤为政、为民。伏巽为贼，震为杼柚。《诗》：“杼柚其空。”笺云：“杼，持纬者。柚，受经者也。”杼柚上下震动，故取象于震。坤虚。艮为室，艮倒，故去室。敛，元本讹。依宋本。	jin zhi fu
晋之无妄：阴阳隔塞，许嫁不荅，宛丘新台，悔往叹息。初阳伏阴下，艮止，故曰隔塞。女嫁曰归。震为归、为言，故许嫁。二至四震反，故曰不答。艮为丘、为台。《宛丘》，《陈风》篇名，悔嫁非其人而作也。震为叹息。《毛诗》谓刺陈幽公淫乱无度。《新台》，《邶风》诗篇名。毛谓刺卫宣公娶其子伋妻，国人恶之。《林》意似谓妇为夫弃也。按：《无妄》初阳与九四敌刚而无应，故曰隔塞、曰不答。艮为止。	jin zhi wu wang
晋之大畜：愿望登虚，意常欲逃，贾辛丑恶，妻不安夫。艮为丘墟、为望，震为登，故曰愿望登虚。震为逃，伏坤为意。震伏巽，巽为商贾，纳辛，故曰贾辛。兑为丑恶，震夫兑妻，兑毁折而躁，故不安。《左传·昭公二十八年》：“昔贾大夫恶，娶妻而美，三年不言不笑。”辛，大夫名。	jin zhi da xu
晋之颐：踧行窃视，有所畏避，蔽目伏藏，以夜为利。震为踧行，艮为视。坤藏，故窃视，故有所畏避。艮为目，坤为夜、为利。	jin zhi yi
晋之大过：信敏恭谦，敬鬼尊神，五岳四渎，克厌帝心，受福宜年。乾为信敏，伏坤为恭谦。乾为惕，故曰敬。伏坤，故曰鬼。乾为神，兑伏艮，艮为尊，故曰敬鬼尊神。艮为岳，巽卦数五，故曰五岳。互大坎为河川，乾亦为江河，巽后天数四，故曰四渎。坤为心，巽伏震，震帝，故曰帝心。震为福，坤为受、为岁，故曰受福宜年。	jin zhi da guo
晋之坎：悬悬南海，去家万里，飞兔腰袅，一日见母，除我忧悔。坎为悔，伏离，故曰南海。震为万里，故曰悬悬。艮为家。震为马、为兔，坎为腰，故曰飞兔腰。飞兔、腰，皆良马名。离日，坎数一，故曰一日。本卦坤体，为母，乾二之坤，故见母。坎为忧悔，震为除。	jin zhi kan
晋之离：虽污不辱，因何洗足，童子褰衣，五年平复。通《坎》。坎为污，坤为辱，坎折坤，故不辱。跣足者，赤足也。震足坎赤，故曰跣足。艮为童子，艮手为褰，震为衣，故曰褰衣。震为步，坎数五，坎平，故曰五步平复。跣，宋、元本作洗。步作年。依汲古。	jin zhi li
晋之咸：宫城立见，衣就袂裙，恭谦自卫，终无祸尤。通《损》。艮为宫城，震立，兑见。艮为衣，震口为袂、为裾。巽为恭谦，震为警卫。坤为自、为祸尤。震解，故无祸尤。裾，宋、元本作裙。依汲古。	jin zhi xian
晋之恒：敝笱在梁，不能得鱼，望贫千里，所至空虚。巽为绳，故为笱。笱，罟也。巽下断，故曰敝。艮为梁，巽为鱼，巽敝漏，故无得。伏艮为望，震为粒粟、为食、为千里。震为虚，故所至空虚。首句《齐风》语。食，宋、元本作贫。依汲古。	jin zhi heng
晋之遁：千里騂驹，为王服车，嘉其骊荣，君子有成。乾为马、为赤，故曰骍。艮少为驹。乾为千里，故曰千里骍驹。乾为王。二至四通震，震为车、为服。乾为嘉荣，艮为君子、为成。	jin zhi dun
晋之大壮：鼎足承德，嘉谋生福，为王开庭，得心所欲。乾为德，震为足，数三，故曰鼎足。乾为福、为生、为嘉、为王、为开。伏艮为庭。兑悦，故得所欲。	jin zhi da zhaung
晋之明夷：右手无合，独折左指，禹汤失佐，事功弗立。艮为手、为指。先天坎西，故曰右手。艮覆，故指折。震左，坎折，坤寡，故曰独折左指。震为王，故曰禹。水在火上，故曰汤。震佐坎失，故曰禹汤失佐。坤为事功，坤丧，故事功不立。佐，汲古作位。依宋、元本。	jin zhi ming yi
晋之家人：忧凶憎累，患近不解，心意西东，事无成功。坎为忧、为凶、为累、为患。坎陷，故不解。坎为心意、为西，离为东，故曰心意西东。巽为风，风散，故事无成功。增，宋、元本作憎。依汲古。	jin zhi jia ren
晋之睽：东行食榆，困于枯株，失妻无家，志穷为忧。离东兑食。坎为榆，皮可食。坎上下皆离，离科上槁，故困于枯株。株枯则无皮可食。坎夫离妻。艮为家，艮伏，故曰无家。坎为志、为忧。稽康《养生论》：“榆令人瞑。”《博物志》：“啖榆则眠不欲觉。”又《礼·内则》：“、榆……以滑之。”古盖常食榆皮。夫，宋、元本作失。依汲古。	jin zhi kui
晋之蹇：五经六纪，仁道所在，正月繁霜，独不离咎。离为文，故曰经纪。坎纳戊，数五，故曰五经。坎数六，故曰六纪。艮为道路、为反震，震为仁，故曰仁道所在。坎为中正、为月、为霜，重坎，故曰正月繁霜。坎为独、为咎。离，罹也。坎隐，故独不罹咎。五经者，五常。《汉书·贾谊传》：六亲有纪。六纪即六亲也。《白虎通》：“六纪者，诸父、兄弟、族人、诸舅、师长、朋友。”《正月》，《小雅》篇名，忧乱而作。	jin zhi jian
晋之解：解缓不前，慆怠失便；二至之戎，家无祸凶，刻水象形，闻言不信。震往为前，坎陷，故懈缓不前，故怠惰失便。坎为冬，至离为夏至，故曰二至。《复·象传》云：“先王以至日闭关，商旅不行。”又《月令》：“是月，斋戒掩身。”故云戒。坎为室家、为凶祸。知戒，故无祸。刻木象形，未详。坎为闻，震为言，坎上下两兑口相背，故云不信。怠惰，宋、元本作慆怠。依汲古、局本。木字，宋本、汲古作水。依元本。解、懈古通。观首二句，焦氏似读解为懈。	jin zhi jie
晋之损：仁爱笃厚，不以所忿，害其所子，从我旧都，日益富有。震为仁爱，艮为笃厚。乾为忿，乾三之上成艮，故不忿。《象传》所谓“惩忿”也。震子坤害，故害其所子。坤为都，伏乾为旧、为我，震为从，故曰从我旧都。坤为富有，艮为日，故曰日益富有。从，汲古作徙。依宋、元本。	jin zhi sun
晋之益：缺破不成，胎卵未生，弗见兆形。巽陨落，故缺破不成。震为胎卵，震生。坤拆为兆、为形，巽伏，故弗见。	jin zhi yi
晋之夬：摧角不伤，虽折复长，秉德无骞，老赖荣光。艮为角，艮伏兑折，故摧角。然阳必长，故摧而不伤，折而复长。乾为德、为老。阳长，故无愆，故老而愈荣。愆，宋元本作骞。依汲古。	jin zhi kuai
晋之姤：乘桴渡海，免脱厄中，虽困无咎。通《复》。震为桴、为乘，坤为海。坤厄震出，故免脱、故虽困无凶。浮，宋、元本作渡。凶作咎。依汲古。	jin zhi gou
晋之萃：孔鸾鸳雏，鵁鹅鹈鸪，翱翔紫渊，嘉禾之圃，君子以娱。通《大畜》。震为竹、为孔。坤为文，故为。艮鸟，故为鹈鸪。卦为《萃》，故多若是。震为翱翔，兑为渊，乾赤，故曰紫渊。震为嘉禾。艮为圃、为君子。震乐，故娱。，宋、元本作鹅。依汲古。禾，元本作木。依宋本、汲古。	jin zhi cui
晋之升：众来得愿，甘露温润，乐易君子，不逢祸乱。兑为露、为润。坤为众，震乐，故众来得愿。通《无妄》。艮为君子，震乐乾易，故曰乐易君子。坤为祸乱，乾在外，故不逢。一二句，宋、元本倒置。依汲古。	jin zhi sheng
晋之困：东骑堕落，千里独宿，高岸为谷，阳失其室。通《贲》。震为东、为骑，坎陷，故堕落。震为千里，坎为独、为宿，故曰千里独宿。艮为高岸，坎为谷，故曰高岸为谷。坎为室、为失。《困》刚掩，故曰阳失其室。《诗·小雅》：“高岸为谷，深谷为陵。”	jin zhi kun
晋之井：八才既登，以成善功，厖降庭坚，国无忧凶。通《噬嗑》。后天艮数八。震为才、为登、为嘉、为功。艮为成，故曰以成嘉功。震为，艮为庭。降、庭坚，乃八元之二人。庭坚即皋陶字也。艮为国，坎为灾凶，震乐，故无。嘉，宋、元本作善。作。兹依汲古。	jin zhi jing
晋之革：邯郸反言，父兄生患，竟涉忧恨，卒死不还。通《蒙》。二至上正覆两震言相反，坤为国，故曰邯郸反言。乾父震兄，坎为患，震生，故曰父兄生患。坎为忧恨、为水，坤亦为水，震为涉，艮为终，故曰竟涉忧恨。震为还，坤死，故曰卒死不还。案，此似用《史记·陈涉传》事。邯郸反言者，言武臣反陈涉，自立为赵王。涉欲系其家属，后涉竟战死，不得还也。宋、元本《革》、《鼎》在《震》、《艮》后。非。	jin zhi ge
晋之鼎：五锐铁颐，仓库空虚，贾市无盈，与利为仇。元本旧注，钟口两旁曰铣。盖乾为金玉，初至五正倒皆兑，兑为口，故曰玉铣铁颐。《颐》亦口。卦通《屯》，《屯》互《颐》也。《屯》艮为仓库，坤为空虚，巽为贾、为市、为利，坤虚，故无盈，故与利为仇。坎为仇也。玉铣，汲古作五锐。从宋、元本。锐为矛属，与下铁颐不相联属。自以取兑象作铣为允当。自来校此书者，不知以易象为标准，故当否皆不知此，所以多舛也。	jin zhi ding
晋之震：白鸟衘饵，鸣呼其子，施技张翅，来从其母。震为白，互离为鸟，震口为衔，坎为饵，故曰白鸟衔饵。震为子、为鸣呼、为木、为枝、为张翅、为从、为来。坤为母。来从其母者，言阳反坤初也。旋枝，宋、元本作施技。依汲古。	jin zhi zhen
晋之艮：学灵三年，圣且明神。先见善祥，嘉吉福庆，饵吉知来，告我无咎。学灵者，学语也。三至上正反两震言相对，下震如何言，上即如言反答，故曰学灵。震为年，数三，故曰三年。坎为圣，震为帝、为神，艮为明，故曰圣且神明。震为善祥、为吉庆。艮为鹄。震为来、为告。坎为忧，震出，故无忧。第五句，宋本作饵吉知来。汲古作神马来见。依小畜之渐校。又，二三句，元本作仁圣且神，明见善祥。今依宋本。嘉吉，元本作吉喜。汲古作吉盛。亦依宋本。鹄义，详小畜之渐。按：《艮》三至上正反震亦正反艮，学灵者，与《中孚》“鹤鸣子和”义同。	jin zhi gen
晋之渐：云孽蒸起，失其道理。伤害年谷，神君之精。坎为云、为孽。下得艮火，故能蒸起。伏震为起、为道。坎为失，故失其道里。震为年谷，巽陨落，故曰伤害年谷。震为神、为君。理，应为里之讹。依顾校。	jin zhi jian
晋之归妺：春耕有息，秋入利福。献???大???，以乐成功。震为春、为耕。为生，故曰息。兑为秋，震为利福。秋收，故曰入。坎为豕，故曰豜、曰。震为功、为乐也。大，疑作私。《豳风》，言私其，献豜于公。	jin zhi gui mei
晋之丰：羸豕踯躅，虎入都邑。遮遏左右，国门勑至。巽为豕，巽绳，故曰羸豕。震为踯躅，巽入，伏艮为都邑、为虎，故曰虎入邑都。艮止，故遮遏。震左兑右。艮为国门，坎险，故急。震为敕。敕，宋本作。元本作敕。依汲古。	jin zhi feng
晋之旅：东行西维，南北善迷，逐旅失群，亡我襦衣。通《节》。震为东、为行，兑为西，巽绳为维。维，系也。震南坎北，坎又为疑，故曰南北善迷。震为逐，阴以阳为伴旅，旅卦下二阴随二阳，上一阴随一阳，故曰逐旅。坤众为群，坎为失。言《否》二升五，遗二阴在下，故曰失群。《否》上乾为衣，下坤为襦。今变《旅》，乾坤形变，故曰亡我襦衣。东行西维者，言身向东而心系属于西也。按：《旅》虽阴随阳而相伴，故曰逐旅。离火上炎而艮欲止，中互大坎，坎为众、为失，故失群。《杂卦传》曰“亲寡旅也”，亦失群之义。《丰》多故也，反之《旅》则“亲寡”。	jin zhi lv
晋之巽：居室之伦，夫妇和亲，小人乘车，硕果失豢。通《震》。中爻艮为居，坎为室。震夫、巽妇、兑悦，故和亲。震为车、为人，艮为小，故曰小人乘车。艮为硕果，两艮皆覆，故失豢。豢，养也。汲古多车在夫家。不知孰是二句。依元本。	jin zhi xun
晋之兑：东方孟春，乘冰戴盆，惧危不安，终身所欢。通《艮》。中爻震为东、为孟春。坎为冰，震为乘，坎在下，故乘冰。震为盆，艮为戴，故曰戴盆。坎为危惧，艮为终，兑为欢。首二句谓当春暖，戴盆行冰上，故危而不安也，古人以头戴物，孟子所谓斑白者，不负戴于道路也。戴，汲古作载。非。依宋、元本。失，宋、元本、汲古皆作身。依周本。	jin zhi dui
晋之涣：风吹尘起，十里无所，南国年伤，不可安处。巽为风，震口为吹。艮为沙石、为小，故为尘。震为起，艮为里，伏兑数十，故曰十里。坎隐，故无所也。震为南，艮为国、为时。坎灾风陨，故南国年伤。坎险，故不安。	jin zhi huan
晋之节：重载伤车，妇失无夫，三十不室，独坐空庐。震为车、为载，艮山在上，故曰重载。兑折，故伤。兑为妇女，震为夫。坎失，故无夫。震数三，兑数十，艮为室，坎隐，故三十无室。坎为独，艮为坐、为庐。离虚，故曰空庐。	jin zhi jie
晋之中孚：败牛羸马，与利为市，不我嘉喜。中爻艮为牛，震为马。兑毁折，故曰败、曰羸。巽为利市，震嘉喜也。	jin zhi zhong fu
晋之小过：日出阜东，山蔽其明，章甫荐屦，箕子佯狂。震为东、为出，艮为阜，兑月在山上，故曰月出阜东。艮山巽伏，故明隐。艮为冠，故曰章甫。震为履、为草，故曰荐屦，荐，草也。震为箕、为子、为狂。御章甫之，礼冠而下蹑草履，不恭甚矣，故曰佯狂。荐屦，汲古讹忧偻。兹从宋、元本。	jin zhi xiao guo
晋之既济：出入门所，与道开通，???梁之信，不失日中，少季渡江，来归其邦，疾病危亡。此用晋象。艮为门、为道。坎为木、为杞。艮为梁，坎为信。离为日中。艮为少季，坎为江。艮为邦，坎为疾病危亡。杞梁，齐大夫。《襄公二十三年》：齐与莒战。杞梁夜入莒地。莒子贿杞梁，使勿死战。杞梁曰：昏而受命，日中弃之，亦君之所恶也。少季，未详。或指吴季札。《林》语似此者甚多。不能强解也。	jin zhi ji ji
晋之未济：邑兵卫师，如转蓬时，居之危凶。此仍用晋象。坤为众、为兵、为师、为邑。坤为薪、为蓬。艮为时、为居。坎为凶危。居，宋、元本作兵。兹依汲古。均不协。明夷之第三十六	jin zhi wei ji
明夷之明夷：他山之储，与璆为仇，来攻吾城，伤我肌肤，邦家骚忧。震为玉、为璆。坤为城、为邦家。艮为肌肤，三至五艮覆，故曰伤我肌肤。坎为仇、为忧。《诗·小雅·鹤鸣篇》：“他山之石，可以为错。”传：“错，石也。”可以琢玉，故与璆为仇。	ming yi zhi ming yi
明夷之乾：践履寒冰，十步九寻，虽有苦痛，不为忧病。此用遇卦明夷象。震为践履，坎为寒、为冰。坤数十，震数九，故曰十步九寻。《礼·王制》注：“六尺为步。”《周礼·地官》媒氏注：“八尺曰寻。”坎为苦痛、为忧病。震在外，故解也。按：坤数十，震数九，皆用河图数。	ming yi zhi gan
明夷之坤：太公避纣，七十隐处，卒逢圣文，为王室辅。此仍用明夷象。震为公，坤老，故曰太公。坤为恶，故曰纣。坎伏，故曰避纣。坤为文。坎为圣、为室。震为王，故曰王室。言太公遇文王，为周室辅也。逢，元本作遭。依宋本、汲古。	ming yi zhi kun
明夷之屯：日月之涂，所行必到，无有患悔。艮日坎月。震为涂、为行。坎为患。	ming yi zhi tun
明夷之蒙：讽德讼功，美周盛隆。旦辅成周，光济冲人。震为功德、为言。正反震，故曰讽诵。震为周、为盛、为旦。艮为光，坎为和。冲，和也。震为人。冲人，成王也。旦，周公也。美风，宋、元本作美周。依汲古。	ming yi zhi meng
明夷之需：童女无室，未有配合，空坐独宿。伏艮为童子。坎为室，兑毁，故无室。坎为合，二五不相应，故无合。坎为独、为宿。子，宋、元本作女。依汲古。	ming yi zhi xu
明夷之讼：穿鼻系株，为虎所拘。王母祝祠，祸不成灾，遂然脱来。艮为鼻，坎为穿。初至四艮二阳穿其中，故曰穿鼻。此与入于渊入字同义，皆谓二也。巽为系、为木，故曰系株。言既穿其鼻，复系于木上也。乾为虎、为王。巽为母，故曰王母。伏震为祝，坎为祸，离为灾，风散，故脱。	ming yi zhi song
明夷之师：黄帝神明，八子圣聪，佚受大福，天下平康。震为帝，坤黄，故曰黄帝。坎为圣、为聪。坤卦数八，震为子，故曰八子。震为福。坤为天下，坎为平，故天下平康。	ming yi zhi shi
明夷之比：深谷为陵，衰者复兴，乱倾之国，民得安息，中妇病困，遂入冥室。艮为谷、为陵。坤为国、为乱、为民。艮止为安息。火为水妃，火伏，故曰中妇病困。坎为室、为冥，坤为死。入冥室，言死也。卦坎为水，坤又为水，故离火病也。《诗·小雅》：“高岸为谷，深谷为陵。”	ming yi zhi bi
明夷之小畜：道远辽绝，路宿多悔，顽嚣相聚，生我畏恶。乾为道路、为辽远。坎为宿，坤为悔，故曰路宿多悔。坤为聚、为恶，故曰顽嚣相聚。震为生，坎为畏。皆用伏象。忌，宋、元本作恶。依汲古。	ming yi zhi xiao xu
明夷之履：旦树菽豆，暮成藿羹，心之所乐，志快心欢。伏《谦》震为旦、为树为菽豆。坎为暮，巽为藿羹。坎为心，震为乐。羹，欢，依宋、元、汲古本。本作藿叶，作心惬。韵似协，然不可从。	ming yi zhi lv
明夷之泰：切切之患，凶忧不成，虎不敢齚，利当我身。坤为患、为凶忧。兑为虎、为啮。坤为我、为身。伏巽为利。啮，宋、元本作。依汲古。	ming yi zhi tai
明夷之否：王伯远宿，长妇在室，异袍恃食，所求不得。震为王、为伯。坤为宿，震伏不见，故曰远宿。巽为长妇，互艮为室，故曰长妇在室。艮为庖、为待，伏兑为食，艮为求。言与庖厨离异，不能得食也。待，宋、元本作恃。依汲古。	ming yi zhi pi
明夷之同人：寒燠失时，阳旱为灾，虽耗无忧。乾寒离火，故曰寒燠失时。离为阳旱，为灾。巽陨落，故曰耗。坎为忧。坎伏，故无忧。	ming yi zhi tong ren
明夷之大有：虽穷复通，履危不凶，保其明功。此用遇卦明夷象。震为通、为履。坎在震下，故曰履危。	ming yi zhi da you
明夷之谦：狼虎所宅，不可以居，为我患忧。艮为虎狼、为宅。坎坤皆为忧患，故不可居。	ming yi zhi qian
明夷之豫：喋嗫处耀，昧冥相传。多言少实，语无成事。震言，故曰喋嗫。噱，大笑；嚾，喧嚣也。卦正反艮，故曰相抟。正覆震相背，故曰多言少实，语无成事。噱嚾，宋、元本作处曜。汲古作处耀。抟，宋、元本、汲古讹传。均依汲古中孚之升校。	ming yi zhi yu
明夷之随：履冰蹈凌，虽困不穷。播雀登岩，卒无忧凶。《明夷》坎为冰凌，震为蹈履、为通，故不穷。震为鼓，互艮手，故曰播鼓。艮为岩、震为登，言登山击鼓也。鼓，宋、元本作雀。兹依汲古。	ming yi zhi sui
明夷之蛊：文文墨墨，忧祸相杂。南北失志，东西不得。震东兑西，震亦为南北象，或指大坎。首句依宋、元本，汲古作文墨且墨。文，疑汶之讹。文文墨墨，言杂乱不明也。	ming yi zhi gu
明夷之临：争讼不已，更相谈訽。张季弱日，被发北走。详大畜之家人。口，宋、元本讹日。依汲古。	ming yi zhi lin
明夷之观：德积逢时，宜其美才。相明辅圣，拜受福休。长女不嫁，后为大悔。坤为积，艮为时、为明。伏乾为圣、为休福。艮为拜，故拜受福休。巽为长女，震为嫁，震伏，故不嫁。	ming yi zhi guan
明夷之噬嗑：江水沱汜，思附君子。伯仲爰归，不我肯顾，侄娣恨悔。详遁之巽。	ming yi zhi ke shi
明夷之贲：光礼春成，陈宝鸡鸣。阳明失道，不能自守，消亡为咎。详大有之井。祀，汲古作礼。宝作室。阳作师。均依宋、元本。	ming yi zhi ben
明夷之剥：惊虎无患，虞为我言。赖得以安。艮为虎，坤为患，艮安，故无患。虞，虞人，守山泽之官。艮为官、为山，故艮为虞人。反震为言。	ming yi zhi bo
明夷之复：伪言妄语，转相诖误，不知狼处。震为言，坤虚，故曰伪妄、曰诖误。艮为狼，艮覆坤迷，故不知。相，汲古作为。依宋、元本。	ming yi zhi fu
明夷之无妄：履悖自敌，凶忧来到，痛不能笑。互巽为隙。震为履、为笑。伏坤为凶忧，故不能笑。隙，宋、元本作悖。依汲古。能笑，汲古作死哭。依宋、元本。	ming yi zhi wu wang
明夷之大畜：牵尾不前，逆理失臣，惠朔以奔。艮为尾、为牵，艮止，故不前。坤为理、为臣，坤伏，故失臣。乾为朔，互震为奔。卫惠公名朔，初，谮急子于宣公，公令急子使齐。其弟寿知之，先往，盗杀之。急子至，又杀之。及朔即位，为诸公子所恶，故出奔。见《左传·桓公十六年》。	ming yi zhi da xu
明夷之颐：三狸搏鼠，遮遏前后，死于环城，不得脱走。详离之遁。	ming yi zhi yi
明夷之大过：言笑未卒，忧来暴卒。身墨丹索，槛囚装束。《大过》为棺椁，故为死卦。兑口，故曰言笑。伏坤为忧、为身。艮为槛。《史记·陈平传》：“哙受诏，即反接载槛车，传诣长安。”巽为绳，故曰缆。缧，绁也。卦大坎，坎为囚，巽为系缚。汉人以《大过》为死卦，故象如此。毕，宋、元本作卒。依汲古。三四句，宋、元本、汲古皆作身墨丹索，槛囚装束。兹依汲古既济之大过校。按：坤为死，坎肖坤，大过乃大坎，速肖于坤，故为死卦。	ming yi zhi da guo
明夷之坎：阴积不已，云作淫雨。伤害平陆，民无室屋。坎为积、为云、为雨。重坎，故曰淫雨。艮为平陆、为室屋、为民。坎陷，故伤害而无室庐也。	ming yi zhi kan
明夷之离：山林麓薮，非人所处。鸟兽无礼，使我心苦。伏艮为山麓，巽为林。	ming yi zhi li
明夷之咸：新作初陵，逾蹈难登。三驹推车，跌顿伤颐。艮为陵。震为逾蹈、为登。震伏，故难登。言始皇初即位，即穿治骊山为陵，其高大难登也。震为驹、为车，数三，故曰三驹。兑毁折，故曰跌顿。兑又为颐。蹈，汲古作陷。顿作损。均依宋、元本。	ming yi zhi xian
明夷之恒：魂微惙惙，行纩听绝。旷然大通，复更生活。乾为魂，陷阴中，成《大过》。《大过》死，故曰魂微惙惙。惙惙，短气貌。巽为纩，兑为绝。震为通、为生。震在上，出《大过》，故更生也。属，宋、元本作行。依汲古。按：《恒》互乾阳陷阴中，初至五连互成《大过》，《大过》死象，故曰魂微惙惙。《恒》上震为生、为通，震出，故重生也。	ming yi zhi heng
明夷之遁：栾子作殃，伯氏诛伤。州犁奔楚，去其邑乡。通《临》。震木，故曰栾子。坤为殃、为诛伤。震为伯，故伯氏诛伤。震为犁，坤为州，震为奔、为楚。坤为邑、为乡。《左传·成公十五年》：晋三郤杀伯宗及栾弗忌，伯宗子伯州犁奔楚。楚，宋、元本作荆。依汲古。	ming yi zhi dun
明夷之大壮：骄胡犬形，造恶作凶。无所能成，还自灭身。通《观》。坤为胡，艮为犬，故曰骄胡犬形。坤为凶恶、为身。兑毁，故无成。坤死，故灭身。	ming yi zhi da zhaung
明夷之晋：陈辞达城，使安不倾。增荣益誉，以成功名。艮为荣誉、为名。情，宋、元本作城。盖诚之讹。兹依汲古。	ming yi zhi jin
明夷之家人：三杞无枣，家无积莠。使鸠求妇，顽不我许。巽为杞，离卦数三，故曰三杞。巽为不果，故无枣。巽为茅、为莠。坎为积、为室家。莠在火上，故曰家无积莠。离为鸠，巽为妇。巽为反兑，言反，故不许。	ming yi zhi jia ren
明夷之睽：慎祸重病，颜子为友，乃能安存。牢户系羊，乃能受庆。坎为祸患。伏艮为颜，与下兑为友。坎为牢，兑羊在坎下，故曰系羊牢户。坎陷，故曰系。患，宋、元本作病。福作庆。依汲古。	ming yi zhi kui
明夷之蹇：鹿得美草，鸣呼其友。九族和穆，不忧饥乏。详同人之蹇。	ming yi zhi jian
明夷之解：亡玉失鹿，不知所伏。利以避危，全我生福。甘雨时降，年岁有得。震为玉、为鹿。坎为隐伏，故亡失。坎为甘雨。震为年、为谷。谷，宋、元本作岁。依汲古。	ming yi zhi jie
明夷之损：逢时得当，身受福庆。积德，宋、元本作得当。依汲古。	ming yi zhi sun
明夷之益：鹄思其雄，欲随凤东。顺理羽翼，出次须日。中留北邑，复反其室。艮为鹄。坤为凤，震为束、为随，故欲随凤东。震为羽翼，艮为日，艮止，故曰须日、曰中留。坤为邑、为北。艮为室。须日、中，汲古作日中、须。兹依宋、元本。	ming yi zhi yi
明夷之夬：环堵倚锄，升升属口。贫贱所处，心寒昨苦。此用明夷象。坤为堵，震为。为斗升、为口。坤为贫贱，坎为心、为寒、为悲苦。斗升，宋、元本作升升。“悲”作“昨”。依汲古。堵，汲古作“绪”。依宋、元本。	ming yi zhi kuai
明夷之姤：孤独特处，莫依为辅，心劳志苦。巽为寡，故曰孤独。伏坤为心志、为劳苦。	ming yi zhi gou
明夷之萃：稷为尧使，西见王母。拜请百福，赐我喜子，长乐富有。此用明夷象。互震为稷，又为帝、为尧。坎为西，震为王，坤为母，故曰王母。震为百、为福、为富有，又为喜子。喜子，蟏蛸也。刘勰新论，野人昼见蟢子者，以为有喜乐之瑞。	ming yi zhi cui
明夷之升：鸣条之郊，北奔犬胡。左衽为长，国号匈奴。王君旄头，立尊单于。详屯之无妄。灾，宋、元本作郊。为作尊。依汲古。	ming yi zhi sheng
明夷之困：绝而复通，虽达不穷。终得其愿，姬姜相从。兑为绝，坎为通，故绝而复通。坎为危。巽为姜，伏震为姬。危，宋、元本作达。依汲古。	ming yi zhi kun
明夷之井：阳并悖狂，拔剑自伤，为身坐殃。并，依宋本。汲古、元本作“氏”。生，宋、元本作坐。依汲古。翟云升云，《内经》：“阴不胜其阳，则脉流薄疾并乃狂。”注：盛实也。	ming yi zhi jing
明夷之革：方圆不同，刚柔异乡。掘井得石，劳而无功。互乾为圆，伏坤为方。乾刚坤柔，故曰异乡。兑为井，乾为石，互巽亦为石。伏坎为劳，掘井得石，不能再掘，故劳而无功。	ming yi zhi ge
明夷之鼎：乘风雨会，与飞鸟俱。动举千里，见我爱母。通《屯》。震为乘，坤为风，故曰乘风。坎为雨，故曰驾雨。震为鸣，艮为鸟。坤为千里、为母。驾雨，宋、元本作雨会。鸣作飞。均依汲古。	ming yi zhi ding
明夷之震：三涂五岳，阳城太室。神明所扶，独无兵革。详需之蒙。	ming yi zhi zhen
明夷之艮：鸱鴞取妇，深目窈身。折腰不媚，与伯相背。艮为鸱，震为娶，伏兑为艮妇。互大离，故曰深目。艮为身，坎隐，故曰窈身。坎为腰、为折。兑为媚，兑伏，故曰不媚。互震为伯、为反艮，故曰相背。鸱，元本作鸱。从宋本、汲古。背，汲古作悖。依宋、元本。	ming yi zhi gen
明夷之渐：转行轨轨，行近不远。旦夕入门，与君笑言。伏震为旦，坎为夕。艮为门，巽入。震为君、为笑言。	ming yi zhi jian
明夷之归妺：求利难国，逃去我北。复归其城，不为吾贼。伏艮为求、为国、为城。巽为利，在外，故曰离国、曰逃去。坎为北为贼，巽亦为贼。兹曰不为吾贼，似用伏巽。离，从汲古。宋元本作难。	ming yi zhi gui mei
明夷之丰：日月之途，所行必到。无凶无咎，安宁不殆。离日兑月。伏震为大涂、为行。伏艮为安宁。	ming yi zhi feng
明夷之旅：管仲遇桓，得其愿欢。胶目启牢，振冠无忧。笑戏不止，空言妄行。通《节》。震为管，坎为仲，震为桓。桓，木表也。故曰管仲遇桓。震为欢。兑为泽、为胶，上离，故曰胶目。坎为牢，互震，故曰启牢。艮为冠、为手，故曰振冠。坎忧震解，故曰不忧。《吕氏春秋》：鲁送管仲于齐，鞹其拳，胶其目。启牢，汲古、丁本作杀纠。局本作胶口。依宋、元本。	ming yi zhi lv
明夷之巽：出入蹈践，动顺天时。俯仰有节，祸灾不来。巽入震出。伏艮为天、为时，巽顺。离为祸灾。	ming yi zhi xun
明夷之兑：内崩伤中，上乱无恒。虽有美粟，我不得食。互离为乱，兑毁，故曰内崩中伤。兑为常，乱故无常。互巽为粟，兑为食。中伤，宋、元本作伤中。常作恒。依汲古。美，汲古作米。依宋、元本。	ming yi zhi dui
明夷之涣：逐祸除患，道德神仙。遏恶万里，福常在前，身乐以安。坎为患，震为逐。艮为寿，故曰仙。震为神、为道德、为福、为乐。艮为身。遏，汲古作过。依宋、元本。	ming yi zhi huan
明夷之节：牛惊马走，上下浑扰。鼓音不绝，顷公奔败。艮为牛，震为马，正反艮震，故曰牛惊马走，上下浑扰。震为鼓、为音、为公。兑毁折，故败。顷，汲古及各本讹项。依宋、元本。齐顷公与郤克战，败。见《左传·成公二年》。按：此处曰牛惊马走，皆《节》二至五正反艮震对垒的缘故，故曰上下浑扰。	ming yi zhi jie
明夷之中孚：西上九陂，往来留连。止须时日，虚与有德。兑西，震为阪，数九，故曰西上九阪。正覆艮震，故曰往来流连。艮为时日，艮止，故曰须。阪，宋本、汲古皆作陂。依元本。止，汲古作心。虚作灵。依宋、元本。	ming yi zhi zhong fu
明夷之小过：虎怒捕羊，猬不能攘。艮虎，兑羊。卦是坎形，故曰猬。猬能伏虎，见《龟策传》注。	ming yi zhi xiao guo
明夷之既济：涌泉滈滈，南流不绝。卒为江海，败坏邑里，家无所处。将帅袭战，获其丑虏。重坎，故泉流不绝，故为江海。离为南。涌，元本作踊。依宋本、汲古。四五两句，依宋、元本增。汲古无。	ming yi zhi ji ji
明夷之未济：桃弓苇戟，除残去恶，敌人执服。此用遇卦明夷象。震为桃、苇，坎为弓，离为戟。丁云，《左传·昭公四年》：“桃弧棘矢，以除其灾。”又，《太平御览》引礼稽命徵曰：“桃弧苇矢，以除疾殃。”焦氏易林注卷十家人之第三十七	ming yi zhi wei ji
家人之家人：天命赤乌，与君徼期。征伐无道，诛其君傲，居止何忧？坎为赤，离为乌，巽为命。离为兵戈，伏震为征伐。震为大涂、为君。震伏，故曰无道、曰诛其君。坎巽皆为伏，故曰居止。《史记·周本纪》：武王伐纣，有赤乌流于王屋。首二句，谓天以赤乌示瑞，示伐纣之期至也。天，汲古作王，兵作君，均依宋、元本。	jia ren zhi jia ren
家人之乾：千岁槐根，身多斧瘢。伤痈擣理，枝叶不出。乾为千岁，《家人》巽为槐。兑为斧，初二三四皆兑形。艮为节、为瘢，二三四五皆艮形，故曰身多斧瘢。巽陨落，故曰伤夷，故无枝叶。瘢，汲古作痕。非。依宋、元本。三句，宋、元作伤痈理。依汲古。	jia ren zhi gan
家人之坤：喭喭谔谔，虎豹相齚。惧畏悚息，终无难恶。此亦取遇卦家人象。《家人》重离，离正反兑口相对。喭喭谔谔，语多貌。离正反艮相对，艮为虎豹，故曰相。亦兑象也。坎为畏惧。	jia ren zhi kun
家人之屯：娶于姜吕，驾迎新妇。少齐在门，夫子欢喜。震为娶，伏巽为姜吕、为震妇、为少齐。坤为门，震为夫子、为喜。《左传·昭公二年》：“少姜有宠于晋……谓之少齐。”	jia ren zhi tun
家人之蒙：膏壤肥泽，民人孔乐。宜利居止，长安富有。坎为膏泽。坤为壤、为民人。互震为孔乐。艮止，故利居。坤为安，震为长，故曰长安。坤多，故曰富有。	jia ren zhi meng
家人之需：主有圣德，上配大极。皇灵建中，授我以福。乾为圣、为主。乾天，故配太极。乾为帝、为皇、为福。坎为中。主，元本讹生。从宋本、汲古。《诗·大雅》：“克配彼天，莫匪尔极。”《书》：“建中于民，敛时五福。”	jia ren zhi xu
家人之讼：耄老蒙钝，不见东西。少者弗慕，君不与谋。悬舆致仕，退归里居。乾为老。离东坎西，坎隐，故不见东西。兑为少，乾为君。今兑口向下，与乾君背，故曰弗慕、曰君不与谋。伏坤为舆，在上，故曰悬舆。艮为官、为仕，伏震艮覆，故曰致仕。震为归，坤为里。	jia ren zhi song
家人之师：三狂北行，道逢大狼。暮宿患泽，为祸堪伤。震为狂，数三，故曰三狂。坤北，故曰北行。震为行、为道。艮为狼，狼首向内，与坎室连，故曰患宅。坤为暮，坎为宿、为患、为室，故曰暮宿患宅。堪，汲古作所。依宋、元本。按：艮为狼，《师》二至四覆艮，故曰狼首向内。狼首为九二爻，亦坎室之主爻，故曰患宅。神妙！	jia ren zhi shi
家人之比：更旦初岁，振除祸败。新衣元服，拜受利福。震为旦，震覆，故曰更旦。坤为岁，为祸败。艮手，故曰振除祸败。坤为衣服，坤黑，故曰元服。艮手为拜，坤为受。一阳居五，群阴拱之，故云利福。指五。	jia ren zhi bi
家人之小畜：杲杲白日，为月所食。损上毁下，郑昭出走。互离为日，兑为月。兑侵入离体之半，故曰日为月所食。巽为损，在上，故曰损上。兑毁折，在下，故曰毁下。伏坎为郑，离为昭。郑昭名忽，桓公十一年出奔。下，汲古作上。依宋本。	jia ren zhi xiao xu
家人之履：君子失意，小人得志。乱扰并作，奸邪充塞。虽有百尧，颠不可救。通《谦》。艮为君子，在下，故失意。坤为小人，在上，故得志。坎为失、为志。坤为乱、为奸邪。震为帝，坤为百，故曰百尧。正反震，故曰颠。扰，汲古作忧。依宋、元本。	jia ren zhi lv
家人之泰：仁德履洽，恩及异域。泽被殊方，福庆隐伏。作蚕不织，寒无所得。乾为仁德，兑为恩泽，坤为方域。乾为福庆，在下，故隐伏。巽为蚕，巽覆，故不织。乾为寒。利，汲古作扰。依宋、元本。	jia ren zhi tai
家人之否：东求金玉，反得弊石。名曰无宜，字曰丑恶，众所贱薄。伏震为东，艮为求，乾为金玉。艮为石，互巽，故曰弊石。艮为名，坤为字、为丑恶、为众、为恶、为贱。	jia ren zhi pi
家人之同人：击鼓合战，士怯叛亡。威令不行，败我成功。通《师》。震为鼓、为战、为士。坤柔，故曰怯。震为往、为亡、为威令。坤闭，故不行。坤丧，故败。	jia ren zhi tong ren
家人之大有：仲春孟夏，和气所舍。生我嘉福，国无残贼。伏震与坎连，故曰仲春。巽为孟夏，坎为和。舍，发也。伏艮为国，坎为贼。首二句言春夏之交，阳和之气发生也。用家人象。	jia ren zhi da you
家人之谦：尹氏伯奇，父子生离。无罪被辜，长舌为灾。震为伯、为父，又为子。正反震相背，故曰生离。坤为罪辜，兑为舌，震形似兑而长，故曰长舌。坤为灾。伯奇，尹吉甫子，为后母所谗，被放逐。生，汲古作相。依宋、元本。	jia ren zhi qian
家人之豫：三谷不熟，民苦困极。驾之新邑，嘉乐有德。震为谷，坎纳戊，数五，故曰五谷。坤丧，故不熟。坤为民，坎为困苦。震为驾、为乐。坤为邑。五，宋、元本作三。依汲古。第二句，汲古作困民恶极。乐作禾。均依宋、元本。	jia ren zhi yu
家人之随：登虚望贫，暮食无食。长子南戍，与我生分。震为登，艮为虚。《诗》：“登彼虚矣。”艮为望，巽陨落，故曰贫。兑为暮、为食。震为长子、为南。艮守，故曰南戍。艮为我，正反艮，故曰生分。震为生。	jia ren zhi sui
家人之蛊：东市齐鲁，南贾荆楚。羽毛齿革，为吾利宝。巽齐，兑鲁。震为东、为南。巽为市、为贾。震为荆楚，故东市齐鲁，南贾荆楚。震为羽毛，兑为齿，艮为革。巽为利，震为宝。	jia ren zhi gu
家人之临：节情省欲，贼敛有度。家给人足，公刘以富。坤为情欲、为吝啬，故曰节省。坤为聚，故曰赋敛。坤多，故曰家给人足。坤为杀，震为公，故曰公刘。公刘，周祖也。敛，宋、元本作。依汲古。	jia ren zhi lin
家人之观：恭宽信敏，功加四海。辟去不祥，喜来从母。坤柔，故曰恭宽。艮止，故信。风散，故敏。坤为海，巽数四，风散，故功加四海。坤死，故不祥。巽伏，故避去不祥。伏震为喜，坤为母。	jia ren zhi guan
家人之噬嗑：张狂妄作，与恶相逢。不得所欲，生我独凶。震为张狂、为行。遇坎陷，故曰与恶相逢，故曰不得所欲。行，宋、元本作“作”。依汲古。	jia ren zhi ke shi
家人之贲：画龙头颈，文章不成。甘言美语，诡辞无名。《贲》，饰也，故曰画。震为龙，艮为头颈。离为文章，坎黑而隐伏，故文章不成。三至上正反震，故曰甘言美语，故曰诡辞。艮为名，坎伏故无名。	jia ren zhi ben
家人之剥：骑龙乘风，上见神公。彭祖受刺，王乔赞通。巫咸就位，拜寿无穷。伏乾为龙，坤为风，一阳在上，故曰骑乘。乾为神、为公。艮为寿，故曰彭祖。艮阳在上，故曰刺。刺，谒札也。王乔，古仙人，亦艮象。巫咸，王逸《离骚注》：古神巫也，殷中宗之世下降。伏兑为巫。彭祖受刺者，言欲见神公，彭祖受谒札。王乔赞通者，言见神公时，王乔为通其名也。艮为拜、为寿。刺，汲古讹制。乔讹高。均从宋、元本。	jia ren zhi bo
家人之复：温仁君子，忠孝所在。八国为邻，祸灾不处。坤柔，故曰温仁、曰忠孝。震为君、为子，故曰温仁君子。震为邻，坤为国，卦数八，故曰八国为邻。坤为祸灾，震解，故不处。处，汲古作起。依宋、元本。	jia ren zhi fu
家人之无妄：威权分离，乌夜徘徊。群蔽目光，大人诛伤。震为威，巽为权，初至四正反震，故曰分离。艮为乌，伏坤为夜、为群。兑为月，兑伏，故月为坤黑所蔽也。乾为大人，坤杀，故诛伤。此必有故实。或以左氏楚幕有乌，及城上有乌，齐师其遁当之，皆不合。俟考。月，宋、元本作目，非。依汲古。	jia ren zhi wu wang
家人之大畜：学灵三年，圣且明神。先知善祥，吉喜福庆。神乌来见，告我无忧。详小畜之渐。第五句，宋、元本作神乌来见。汲古乌作鸟。皆依小畜之渐校。	jia ren zhi da xu
家人之颐：东山家辞，处妇思夫。伊威盈室，长股羸户。叹我君子，役日未已。震为东、为夫。艮为山、为室家、为君子。巽为震妇，巽伏，故曰处妇。坤为心、为思，巽为虫，故曰伊威。《诗传》：“伊威，委黍也。”陆机云，生瓮底，似白鱼。长股，蟏蛸也。《诗疏》即长脚小蜘蛛。羸，宋衷：《易》：“羸豕。”注：以羸为大索。陆绩、虞翻皆读作缧。长股羸户者，言蜘蛛作网于户。元本旧注疑羸为臝，误之远矣。巽为股、为长，故曰长股。《诗》：“蟏蛸在户。”《传》：蟏蛸，长踦。是焦诗与毛同也。	jia ren zhi yi
家人之大过：张颔开口，舌直距齿。然诺不行，政乱无绪。兑为口、为颔、为舌、为齿。乾为直，兑为言。正覆兑相背，故曰舌直距齿、曰然诺不行。伏坤为政、为乱，巽为绪。直距，汲古作宜绝。依宋、元本。	jia ren zhi da guo
家人之坎：吹角高邦，有夫失羊。众民惊惶，警慎避咎，勑不行殃。互艮为角、为高邦。震口为吹、为羊。艮为牛，坎为失，故有失牛羊。坎为众、为民，震为惊。艮为敬慎。敬，宋、元本作警，从汲古。	jia ren zhi kan
家人之离：南行出城，世得福祉。王姬归齐，赖其所欲。通《坎》。震为南、为行，艮为城、为世。震为福祉、为王、为姬、为归。巽为齐。得，汲古作德。归作嫁。均依宋、元本。王姬嫁齐，鲁为主，在庄公元年。	jia ren zhi li
家人之咸：心狂老悖，视听耸类。政令无常，下民多孽。通《损》。坤为心志，震为狂。艮为视，坤为类。艮一阳在坤上，故曰耸类。坤为政，巽为令。二至上正反巽，故曰无常。坤为下民、为孽。志，宋、元本作老。兹依汲古。视、耸，汲古作耳、从。依宋、元本。按：《咸》巽为号令、为进退，坤为政，二至上正反巽，故曰政令无常。	jia ren zhi xian
家人之恒：安上宜官，一日九迁。逾群超等，牧养恒山。通《益》。艮为安、为上、为官。乾为日，卦数一，故曰一日。震数九，故曰九迁。坤为群、为等、为牧养。震为迁，故曰逾越。艮为山，坤北，故曰常山。常山，北岳也。	jia ren zhi heng
家人之遁：东邻嫁女，为王妃后。庄公筑馆，以尊王母，归于京师，季姜悦喜。详屯之观。“庄”当为“桓”。事在桓公九年，纪季姜归于京师。王，汲古作主。非。	jia ren zhi dun
家人之大壮：六甲无子，己丧其戊。五丁不亲，庚失曾孙，癸走出门。乾纳甲，震为子，兑毁折，乾数六，故曰六甲无子。坎居子方，纳戊。六甲始于子，今无子，故曰以丧其戊。互兑纳丁，伏巽卦数五，故曰五丁。乾健震健，兑刚远行，故不亲。震纳庚，艮为曾孙。艮覆，故曰失。坤上卦纳癸，乾为门，震出。《大壮》五、上皆坤爻，在外，故曰癸走出门。以，宋、元本作己。从汲古。按：八卦乾纳甲、壬，坤纳乙、癸，震纳庚，巽纳辛，坎纳戊，离纳己，艮纳丙，兑纳丁。《大壮》兑见而巽覆，故曰五丁不亲。震见而艮覆，故曰庚失曾孙。艮为曾孙。坤上卦纳癸，乾门震出，故曰癸走出门。	jia ren zhi da zhaung
家人之晋：阴雾不清，浊政乱民。孟秋季夏，水坏我居。坎为阴雾、为混浊。坤为政、为民。伏兑为秋，兑与离连，故曰孟秋。上离为夏，离与艮连，故曰季夏。坤坎皆为水，艮为居。坎破，故曰坏。孟秋、季夏，用象之精，非夷所思。秋，汲古作春。是不知象者妄改。依宋、元本。	jia ren zhi jin
家人之明夷：骑豚逐羊，不见所望。经涉虎庐，亡身失羔。震为骑，坎为豕，震为羊。离为望，坎隐，故不见。又豚行缓亦不能及也。艮为虎，艮反，与坎室连，故曰虎庐。坤为丧，故曰亡失。羊，宋、元本作羔。依汲古。	jia ren zhi ming yi
家人之睽：安床厚褥，不归久宿。弃我喜宴，困于南国。投杼之忧，弗成祸灾。伏《蹇》。艮为床，坎为宿。离为南，艮为国，故曰南国。坎为杼。《战国策》：甘茂曰，昔曾参之母方织，人谓曾参杀人，三告之，其母投杼而走。得，宋、元本作归。晏作宴。不作弗。依汲古。	jia ren zhi kui
家人之蹇：五方四维，平安不危。利以居止，保有玉女。坎纳戊，数五，伏兑纳丁，数四，故曰五方四维。艮为安、为居止。坎为危，艮安，故不危。伏兑为女。艮坚，故曰玉女。方，汲古作日。依宋、元本。	jia ren zhi jian
家人之解：西贾巴蜀，寒雪至毂。欲前不得，复反其室。坎位西，伏巽为贾。巽在西南，故曰巴蜀。坎为寒、为雪、为毂。坎陷，故不能前。震为反，坎为室。此为坎西，巽西南之确证。复反，汲古作反复。依宋、元本。	jia ren zhi jie
家人之损：刚柔相呼，二姓为家。霜降既同，惠我以仁。兑为刚，互坤为柔。正反震，故曰相呼。坤为姓，数二，故曰二姓。艮为家。坤为霜、为我，震为仁。家，音姑。《荀子·大略篇》：“霜降逆女，冰泮杀内。”言嫁娶始于霜降，至冰泮而止。	jia ren zhi sun
家人之益：天马五道，炎火分处。往来上下，住又驹亡。衣柔巾麻，相随哭歌，凶恶如何？震为马、为大涂，艮为天，巽卦数五，故曰天马五道。《晋书·天文志》：“王良五星，一名天马。”艮为火，正反艮，故曰分处。震为往，正反震，故曰往来上下。震为歌，震之反则哭矣。《中孚·六二》云：“或泣或歌。”《林》所本也。坤为凶恶。宋、元本第三句下多“住又驹亡，衣柔巾麻”二句。定为衍文。依汲古删。炎火，汲古讹来大。如何讹好向。均依宋、元本。按：《益》占辞几乎全用初至五正反震艮，艮为火，正反艮则火分两处；震为往，正反震则往来上下；震为歌，震反则有哭歌。《中孚·六二》“或泣或歌”与此义同。	jia ren zhi yi
家人之夬：出门怀忧，东上祸丘。与凶相遇，自为灾患。通《剥》。坤为门、为忧祸、为凶灾。艮为丘，乾坤纳甲乙，故曰东上祸丘。	jia ren zhi kuai
家人之家人之姤：西行求玉，冀得隋璞。反见凶恶，使我惊惑。通《复》。震为行、为玉璞。坤为凶恶、为惑。震为惊。隋，宋、元本讹随。依汲古。	jia ren zhi gou
萃：出门无妄，动作失利。衔忧怀祸，使我多悴。伏震为出，巽为入。坤丧兑毁，故无妄。妄，西汉人皆读为望。兑口为衔。坤为忧祸、为我。入，汲古作门，妄作至。非。依宋、元本。	jia ren zhi cui
家人之升：高楼无柱，颠僵不久。纣失三仁，身死牧野。坤为重，故曰高楼。本弱，故无柱。巽陨，故颠僵。坤恶，故曰纣。震为仁，数三，故曰三仁。兑毁折，故失三仁。坤为身、为野、为养，故曰牧野，坤杀，故曰身死。	jia ren zhi sheng
家人之困：避祸逃殃，身外不伤。高贵疾颠，华落堕凶。坎为灾，故曰祸殃。坎隐，故曰避逃。伏艮为身，在外，故曰身全不伤。艮为位，在上，故曰高位。巽陨，故颠。兑为华，巽落，故曰坠亡。坠亡。宋本作堕凶。元本作堕亡。依汲古。	jia ren zhi kun
家人之井：张牙反目，怒齚作怒。狂马烧犬，道惊伤轸。兑为牙，离为目。坎两半离相背，故曰反目。兑为，伏震为怒、为狂。伏艮为犬，艮止，故狂。马竟为犬所挠，而车惊伤轸也。震为道、为惊，兑为伤。轸象或属坎。作，汲古作忿。依宋、元本。挠，宋、元本作烧。依汲古。	jia ren zhi jing
家人之革：泉涸龙忧，箕子为奴。干叔陨命，殷破其家。详泰之剥。	jia ren zhi ge
家人之鼎：向食饮酒，嘉宾聚会。牂羊大猪，君子饶有。通《屯》。坎为酒，兑口为饮。震为嘉宾，坤为聚，故曰嘉宾聚会。兑为羊，巽为豕，与乾连。乾为牡、为大，故曰牂羊大猪。艮为君子。	jia ren zhi ding
家人之震：黄牛騂犊，东行折角。冀得百牂，反亡我囊。艮为牛犊，震为玄黄，故曰黄牛。坎赤，故曰骍犊。艮为角，震东，坎破，故东行折角。震为百、为祥。坤为囊。坤初变阳，囊之形毁矣，故曰亡。	jia ren zhi zhen
家人之艮：路多枳棘，步刺我足。不利旅客，为心作毒。详遁之艮。	jia ren zhi gen
家人之渐：执斧破薪，使媒求妇。和合二姓，亲御斯酒。居比邻里，姑公悦喜。艮手为执，伏兑为斧。巽为薪，坎为破，故曰破薪。《诗·豳风》：“伐柯如何，匪斧不克。娶妻如何，匪媒不得。”坎为合、为媒。艮为求，巽为妇。坤为姓，数二，坎入坤，故曰和合二姓。坎为酒。按《礼·昏义》：婿亲御妇车三周，“共牢而食，合卺而酳。”亲御饮酒，皆古礼也。艮为邻里。巽为母，震为公、为悦喜。召彼，宋、元本作居比。依汲古。饮酒，依小过之益校。各本皆作斯酒。斯，析也。酳，半瓢也。以一瓢破为二，各持其一以酳，故曰斯酒。亦可从。	jia ren zhi jian
家人之归妺：驾车出门，顺时宜西。福佑我身，安宁无患。震为驾、为车，伏艮为门。兑为西。卦春夏秋冬皆备，故曰顺时。	jia ren zhi gui mei
家人之丰：日新东从，魁杓为祸。仆台为秦，使我久坐。离为日、为新。震为东、为升、为魁杓。又伏艮为星，卦数七，斗七星，故曰魁杓。魁杓者，斗柄也。斗柄所指，四时以成。《易》六二、九四皆不吉，皆曰“日中见斗”，故曰为祸。又魁杓，即魁罡也，亦谓天罡。涣之比云：“行触天罡，马死车伤。”睽之渐曰：“魁罡所当，初为败殃。”升，宋、元本作从。依汲古。	jia ren zhi feng
家人之旅：山陵丘墓，魂魄室屋。精光竭尽，长卧无觉。艮为山丘、为室屋。震为精光。震伏风陨，故曰竭尽。艮为卧。魄，汲古作空。依宋、元本。	jia ren zhi lv
家人之巽：孩子贪饵，为利所悦。探把釜甑，烂其臂手。伏震为孩子、为饵。巽为利。震为说、为釜甑。巽为烂，艮为手、为臂。言孩子无知，贪饼饵微利，探手釜甑为沸汤所伤也。第三句，宋、元本作探把釜甑。依汲古。臂手，汲古作手臂。依宋、元本。	jia ren zhi xun
家人之兑：何材待时，闭户独愁。蚯蚓冬行，解我无忧。桑蚕不得，女功弗成。何、荷同。伏艮为材、为负何、为待、为时，故何材待时。艮为门，坎为闭、为愁。坎孤，故闭门独愁。互巽为蚯蚓，伏坎为冬。震为解，故无忧。巽为桑、为蚕。为工，故曰女红。红同工。《汉书·郦食其传》：“红女下机。”师古读红为工。兑毁，故无成。愁，汲古作悲。不韵。非。依宋、元本。红，宋、元作功。义同。依汲古。	jia ren zhi dui
家人之涣：解商惊惶，散我衣装，君不安邦。震为解、为商旅、为惊惶、为衣装、为君。艮为邦，正反震，故不安。装，汲古作裳。依宋、元本。	jia ren zhi huan
家人之节：害政养贼，背主入愆。跛行不安，国危为患。坤为政，坎折坤，故曰害政。坎为贼，震为主，艮为背、为覆震，故曰背主。震为足，兑折，故跛行。艮为国，坎为危。国危为患，汲古作国为危患。依宋、元本。	jia ren zhi jie
家人之中孚：祸走患伏，喜为我福。凶恶消亡，灾害不作。巽为伏，兑为祸患，震行。故曰祸走患伏。震为喜、为福。兑刚鲁，故曰凶恶。毁折，故曰灾害。兑覆为巽，巽敝漏，故曰凶恶消亡、曰灾害不作。亡，元本作去。依宋本、汲古。	jia ren zhi zhong fu
家人之小过：老马无驹，病鸡不雏。三雌独宿，利在山北。震为马，艮为寿，故曰老马。兑少，故曰驹。巽为鸡、为疾，故曰病鸡。兑为雏、为雌，震数三，故曰三雌。巽为独、为伏，故曰独宿。巽为利，上震为覆艮，故曰山北。《中孚》二至四艮覆，曰“鸣鹤在阴”，在山阴也。兹曰山北，义同。按：用字取象神妙，尚氏解读甚当！	jia ren zhi xiao guo
家人之既济：播天舞地，哓乱神所，居乐无咎。此皆用半象。光地乳，各本皆作地哓乱，依剥之兑校。	jia ren zhi ji ji
家人之未济：异国殊俗，情不相得。金木为仇，酉贼檀谷。第四句，宋元本作酉贼檀谷。汲古作酋长擅役。兹酋字、擅字，依汲古。贼字依宋、元本。杀字依夬之比校。睽之第三十八	jia ren zhi wei ji
睽之睽：仓盈庾亿，宜稼黍稷，年岁有息。详乾之师。	kui zhi kui
睽之乾：被服文衣，游观酒池，上堂见觞。喜为吾兄，使我忧亡。此兼用遇卦象。乾为衣，《睽》互离为文。坎为酒、为忧。兑为池。观，汲古作视。依宋、元本。	kui zhi gan
睽之坤：邑姜叔子，天文在手。实沉参墟，封为晋侯。详随之恒。	kui zhi kun
睽之屯：改柯易叶，饭温不食。豪雄争强，先者受福。震为柯叶，坤杀，故更改。坎为饮食，下有艮火，故曰饭温。坤闭，故不食。震为雄强、为福。初至五正反震，故曰争强。	kui zhi tun
睽之蒙：馨香陟降，明德上登。社神佑顾，命予大邻。伏巽为臭，故曰馨香。二至上正反震，故曰陟降。艮为明，震为德、为登。艮阳在上，故曰上登。坤为社，震为神，艮为顾。伏巽为命，震为邻，震言，故曰命予大邻。予，汲古作为。依宋、元本。	kui zhi meng
睽之需：老狼白驴，长尾大狐，前颠却踬，进退遇祟。此用伏象。艮为狼，下坤，故曰老狼。獹，犬也。艮为犬，故曰白獹。艮为尾、为胡。胡，领肉下垂也。艮形长，故曰长尾大胡。坎陷，故前颠却踬。《诗》：“狼跋其尾。”“狼跋其胡”是也。獹，宋、元本作驴。汲古作驹。胡，皆作狐。均非。依震之恒校。	kui zhi xu
睽之讼：山没丘浮，陆为水鱼，燕雀无庐。详观之大有。	kui zhi song
睽之师：懿公浅愚，不深受谋。无援失国，为狄所贼。详比之家人。贼，汲古作灭，依宋、元本。	kui zhi shi
睽之比：鼎炀其耳，热不可举。大涂塞壅，旅人心苦。详观之中孚。炀，汲古作易，依宋、元本。	kui zhi bi
睽之小畜：凶声丑言，恶不可闻。君子舍之，往恨我心。通《豫》。坤为凶、为丑。震为声、为言。坎为闻，坤恶，故不可闻。艮为君子。坎为恨、为小。恶，汲古作要，依宋、元本。	kui zhi xiao xu
睽之履：昧暮乘车，履危蹈沟。亡失群物，摧折两轴。见前。蹈，宋、元本作陷。非。依汲古。	kui zhi lv
睽之泰：南有嘉鱼，驾黄取???。鲂鱮诩诩，利来毋忧。详离之中孚。	kui zhi tai
睽之否：隔在九山，往来劳难。心结不通，失其所欢。艮为山，乾数九，故曰九山。艮止，故曰隔。坤役万物，故曰劳难。坤为心、为失。坤闭，故不通。震为欢，二至四震覆，故不欢。按：《否》阴阳不交，故曰隔。艮为止，为退，故曰隔在九山。既“隔”，故往来难、曰心结不通、曰不欢。	kui zhi pi
睽之同人：下流难居，狂夫多罢。贞良温柔，年岁不富。通《师》。坤水坎水，一阳在下，故曰下流难居。震为夫、为狂。坤柔，故曰疲。坎冬，故曰贞。坤为年岁，坤穷，故曰不富。狂夫，汲古讹任失。罢，汲古作态。依宋、元本。	kui zhi tong ren
睽之大有：狐狸雉兔，畏人逃去。分走窜匿，不知所处。通《比》。离为雉，艮坎皆为狐狸。坎为畏，坎隐伏，故曰逃去、曰窜匿。坎为首，乾亦为首，乾在下，坎伏，故曰分首窜匿。首，宋、元本作走。依汲古。	kui zhi da you
睽之谦：异体殊俗，各有所属。西邻孤妪，欲寄我室。主母骂詈，终不可得。坤为体、为俗，中为一阳所隔，故曰异体殊俗。伏兑为西，震为邻，巽为寡，故曰西邻孤妪。互坎为室，艮止，故曰欲寄我室。震为主，坤为母。正反震相背，故曰骂詈。艮为终。	kui zhi qian
睽之豫：怒非怨妬，贪得腐鼠。而呼鹊鸇，自令失饵，致被困患。震为怒，坎为妒。为鼠，伏巽，故曰腐鼠。震为呼，艮为鹰鹯。坤为失，震为饵。坎为困。言自得腐鼠而呼鹰鹯，致为所夺。语袭《庄子》。鹰，宋、元本作鹊。依汲古。汲古“致”作“倒”。依宋、元本。	kui zhi yu
睽之随：五心六意，岐道多怪。非君本志，生我恨悔。巽卦数五，互坎为心意，数六，故曰五心六意。艮为道路，正反艮，故曰歧道。坎为怪，互大坎，故曰多怪。震为君、为生。坎为心、为恨。心，宋、元本作志。依汲古。	kui zhi sui
睽之蛊：三班六黑，同室共食。日长月息，我家有德。楚人呼虎为班。艮为虎，数三，故曰三班。黑，豕也。《诗·小雅》：“以其骍黑”。传：“黑，豕也。”巽为豕，艮为室。兑为食、为月。艮为日、为家。震为息，言德能咸物，使虎豕同居也。	kui zhi gu
睽之临：方船备水，旁河燃火，终身无祸。震为船，坤方，故曰方船。方，并也。坤为水、为河，伏艮为火、为终。坤为身、为祸。震解，故无祸。言有船则无水患，旁河则无火患也。	kui zhi lin
睽之观：翳屏独语，不闻朝市。以利居服，兔跛后闻。艮为屏。坤为寡，故曰独。伏兑为语，巽为翳。翳屏独语，隔屏独语也。坤为朝市、为利。兑为耳，兑覆，故不闻。艮为居。震为兔，兑折，故曰兔跛。以利，汲古作利以。兔跛后闻作究被后门。均依宋元本。	kui zhi guan
睽之噬嗑：以处不安，从反触患。艮为居处，正反艮，故不安。震为徙，前与坎遇，故曰触患。徙，汲古作徒。依宋、元本。	kui zhi ke shi
睽之贲：剠刖髡劓，人所贱弃。批捍之言，我心不快。通《困》。兑上缺，故曰剠。巽下断，故曰刖。巽寡发，故曰髡。艮为鼻，兑上缺，故曰劓。震为人、为言。艮手，故曰批捍。批捍之言，犹挞之使言也。坎为心、为忧，故不快。贱，宋、元本作残。依汲古。	kui zhi ben
睽之剥：皋田禾黍，捶壤麻阜。衣食我躬，室家饶有。艮为皋。坤为田、为茅茹，故曰禾黍、曰麻枲。艮为堆壤。坤为衣，伏兑为食。艮为躬、为室家。坤多，故曰饶有。麻枲可以为衣，禾黍可食，故曰衣食我躬。堆，宋、元本作槌。依汲古。枲，各本皆讹阜。从王校。	kui zhi bo
睽之复：两目失明，日夺无光。胫足跛踦，不可以行，顿于丘傍。此兼用遇卦睽象。《睽》重离，故曰两目。坎黑，故失明。离为日光，为坎所夺，故无。震为胫足，坤敝，故跛倚不行。坤闭，故顿于丘旁。震为陵丘。	kui zhi fu
睽之无妄：金城朔方，外国多羊。履霜不时，去复为忧。艮为城，乾金，故曰金城。乾西北，故曰朔方。金城，亦西北郡也。伏坤为国，在外卦，故曰外国。震为羊，正覆震，故曰多羊。坤初为霜，初震爻，故曰履霜。艮为时，正反艮，故不时。伏坤为忧。去复为忧者，言震往与坤遇也。按：《无妄》与伏象《升》参看。伏坤为国，在外卦，故曰外国。兑为羊，震亦为羊，故曰多羊。坤初为霜，初必震爻，震为足，故曰履霜。艮为时，正反艮，故曰不时。	kui zhi wu wang
睽之大畜：匿病不医，乱政伤灾。纣作淫虐，商破其墟。通《萃》。坤为病，巽为伏匿，艮止，故曰匿病不医。坤为政、为乱、为灾。为恶，故曰纣。坤为虐、为墟。兑为破，震为子，震覆，故曰商破其墟。商，子姓也。病，汲古作痼。伤作生。均依宋、元本。	kui zhi da xu
睽之颐：鬼泣哭枉，悲伤无后。甲子昧爽，殷人绝祀。坤为社、为鬼。震为哭、为后。艮为覆震，故无后。震为子，在东方，故曰甲子。震为旦，故曰昧爽。震为子，殷子姓。坤杀，故殷人绝嗣。按《论衡》云：“世称纣之时，夜郊鬼哭。”又曰“纣郊鬼哭”，即所谓“鬼哭泣社”也。又《墨子·非攻下》云：商王纣之时，妇妖宵出，有鬼宵吟。社，宋、元本作枉。从汲古。人字，汲古作汤。从宋、元本。	kui zhi yi
睽之大过：焱风卒起，车驰袍褐。弃古追亡，失其和节，心忧惙惙。正反巽，故曰焱风。焱风，回风也。《月令》：焱风暴雨总至。注：回风曰焱。伏震为车、为驰。乾为古，大过死，故曰弃古、曰追亡。伏坤为失、为忧、为心。按《诗·桧风》：“匪风发兮，匪车偈兮。”传云“偈偈，疾驱”，兹作揭揭，是齐诗与毛异字。又按此诗，思周道而作弃古追亡者，言见今之人弃周道而蹈灭亡之道也。	kui zhi da guo
睽之坎：耄老失明，闻善不从。自令颠沛，败为咎殃。互艮为明、为耄老。坎黑，故失明。坎耳为闻。互震为善、为从。艮止，故曰不从。反，宋、元本作败。依汲古。	kui zhi kan
睽之离：随风骑龙，与利相逢。田获三狐，商伯有功。冲冲之邑，长安无他。互巽为风，伏震为龙。巽为利，震为田猎。艮为狐，数三，故曰三狐。震为伯、为商旅。艮为邑、为安。田，汲古讹日，依宋、元本。	kui zhi li
睽之咸：三牛五?，重明作福，使我有得。疾人官狱，忧在心腹。艮为牛，数三，故曰三牛。兑为羊，巽卦数五，故曰五牂。互乾为大明，艮亦为明，故曰重明。艮为官。伏坤为忧、为疾、为心腹。坤闭，故曰入狱。牂，汲古作鴴。依宋、元本。入，宋、元本讹人。依汲古。	kui zhi xian
睽之恒：孟巳乙丑，哀呼尼父。明德讫终，乱害滋起。巽居巳，巳，四月，为孟夏，故曰孟巳。巽贞丑，故曰己丑。《左传·哀公十六年》：“四月己丑，孔丘卒。公诔之曰：‘……呜呼哀哉！尼父。”乾为父、为山，故曰尼父。兑口为呼。乾为明德。伏坤为死，故曰讫终、曰乱害。己丑，各本多作乙丑，与《左传》不符。依归妹之夬校。害，汲古作虐。依宋、元本。按：后天八卦巽居巳，为立夏，又称孟夏，故曰孟巳。巽贞丑，悔未，以贞为本，故曰己丑。纳甲与孔丘卒日妙合。	kui zhi heng
睽之遁：华灯百枝，消暗衰微。精光讫尽，奄如灰縻。乾为大明、为百。艮亦为明，巽为枝，故曰华灯百枝。阴消阳，故衰尽糜烂也。《孟子》：糜烂其民。巽消象也。	kui zhi dun
睽之大壮：鹰飞雉退，兔伏不起。弧张狼鸣，野鸡飞惊。通《观》。艮为鹰，坤文为雉。艮上，故曰鹰飞。坤下，故曰雉退。震为兔，巽伏，故曰兔伏不起。艮为狐狼，震为张、为鸣。巽为鸡，坤为野，故曰野鸡。震为惊骇。狐，宋、元本作弧。非。依汲古。退，汲古作遽。“骇惊”作“惊骇”。失韵。均依宋、元本。	kui zhi da zhaung
睽之晋：鬭战天门，身有何患？室家具在，不失其欢。《内经》以“戌亥为天门”。艮为刀兵，居戌亥为天、为门，故曰天门。坤为身、为患。坎为室，艮为家。	kui zhi jin
睽之明夷：东家杀牛，行逆腥臊，神背西顾，命衰绝周。亳社灾烧，宋人夷诛。详噬嗑之巽。震为周，坤为社。下离，故曰灾。艮为宋，坤杀，故夷诛。	kui zhi ming yi
睽之家人：阴阳辨舒，二姓相合。婚姻孔云，生我利福。坎为合，巽为利。二姓谓离坎。	kui zhi jia ren
睽之蹇：东入海口，循流北走。一高一下，五邑无主。十日六夜，死于水涘。离为东，坤为海，伏兑为口，坎入坤中，故曰东入海口。坎为流，重坎，故曰循流。坎北，故北走。艮高坎下，卦一阴一阳相间，故曰一高一下。坎纳戊，数五，艮为邑，震为主，震覆，故五邑无主。伏兑数十，故曰十日。坎为夜，数六，故曰六夜。坎为死卦，故曰死于水涘。	kui zhi jian
睽之解：孤竹之墟，失妇无夫。伤于蒺藜，不见其妻。东郭棠姜，武子以亡。详需之剥。	kui zhi jie
睽之损：天户东墟，尽既为灾。跰???黯聋，秦伯受殃。艮居戌亥，为天门。震为东，坤为墟、为灾。跰，足互貌。震为足。兑为口、为耳。坤闭，故曰喑，曰聋。喑，失音也。震为伯，兑西，故曰秦伯。义多不解。	kui zhi sun
睽之益：赖先休光，受福之祉。虽遭乱溃，独不危殆。伏乾为先、为休、为光、为福祉。坤为乱溃、为危殆。震解，故不危殆。殆，古音以。	kui zhi yi
睽之夬：折若闭目，不见稚叔。三足孤乌，远去家室。详师之蒙。若，汲古作叶。非。	kui zhi kuai
睽之姤：二人同室，兄弟合食。和乐相好，各得所敬。通《复》。震为人，坤数二，故曰二人。坤为室。震为口，故曰食。震为乐。欲，宋、元本作敬，依汲古。	kui zhi gou
睽之萃：继体守藩，纵欲废贤。君臣淫游，夏氏失身。侧室之门，福禄来存。坤为体，艮为藩。乾为贤，乾伏，故曰废贤。乾为君，坤为臣。正反震，故曰纵欲、曰淫佚。巽为夏，坤为身、为失，故曰夏氏失身。艮为室，兑毁，故曰侧室。坤为门，乾为福禄。此似指陈灵公君臣通夏姬事。	kui zhi cui
睽之升：老狐屈尾，东西为鬼。病我长女，坐涕诎指。或西或东，大华易诱。通《无妄》。艮为狐、为尾。正反艮，故曰屈尾。震东兑西，坤为鬼、为病。巽为长女，兑为哭涕，艮为指。艮覆，故曰诎指。此似述狐崇人故事。自《庄子》即有“孽狐为祥”之语。《虞初志》亡后不得其详耳。哭，宋、元本作坐，依汲古。华，汲古作革。依宋、元本。恐仍有讹，然太华为近。按：兑为老妇，震为老夫，《无妄》初至四正反艮亦正反震，故曰老狐屈尾。艮为老夫、为狐，故曰老狐。正反艮屈曲相对，故曰屈尾。	kui zhi sheng
睽之困：大树之子，百条共母。当夏六月，枝叶盛茂。鸾凤以庇，召伯避暑。穉穉卭甚，各得其所。第七句依大过之需校。各本皆作“穉穉邛甚”，恐非。	kui zhi kun
睽之井：井堙木刊，国多暴残。秦王失戍，坏其太坛。兑为井，坎为塞，故曰井堙。巽为陨落，故曰木刊。伏艮为国。震为暴、为王。兑西，故曰秦王。戍，守也。艮为守，艮伏，故曰失戍。太坛者，社稷。言秦社稷之坏，由于谪戍也。	kui zhi jing
睽之革：驾黄买苍，与利相迎。心获所守，不累弟兄。通《蒙》。震为马、为黄、为苍。巽为利，震巽相往复，故曰相迎。坎为心，艮为守、为弟。震为兄。	kui zhi ge
睽之鼎：庾亿仓盈，年岁安宁，稼穑熟成。详乾之师。	kui zhi ding
睽之震：人生马渊，寿老且神。飞腾上天，舍宿轩辕，居常乐安。震为龙、为马、为神。坤为渊，艮为寿考、为天。为星，故曰舍宿轩辕。《史记·天官书》：“轩辕，十二星。”龙，各本皆作人。依未济之归妹校。考，宋本作若。依元本。马渊指坤，坤初变震，故曰龙生马渊。	kui zhi zhen
睽之艮：思顾所之，乃令逢时。洗我故忧，拜我欢来。互坎为思，震为之。艮为顾、为时。坎为洗濯、为忧。震为欢。濯，各本多作我。依节之震校。	kui zhi gen
睽之渐：魁罡所当，初为败殃。君子留连，困于水浆。求金东山，利在代乡。贾市有息，子载母行。艮为星，故曰魁罡。《参同契》：“二月榆落，魁临于卯。八月麦生，天罡据酉。”注：“天罡即北斗。”《梦溪笔谈》：“斗杓谓之纲。”《史记·天官书》：“魁枕参首。”注：“魁，北斗第一星也。”涣之比云：“行触天罡，马死车伤。”是罡星所指之地凶也。巽陨落，故败。艮为君子，坎为水浆，坎陷，故困。艮为金、为求、为山。离位东，故曰东山。巽为利市、为母，伏震为子。	kui zhi jian
睽之归妺：铅刀攻玉，无不钻凿。龙体其举，鲁般为辅。三仁翼事，所求必喜。通《渐》。艮为刀，巽柔，故曰铅刀。震为玉、为龙。艮手为钻凿。兑为鲁，故曰鲁般。坎为圣，震数三，故曰三圣。震为羽翼、为喜。具，宋、元本作其。般作班。依汲古。	kui zhi gui mei
睽之丰：喜来如云，举家蒙欢。众才君子，驾福盈门。通《涣》。震为喜，坎为云。艮为家、为君子，为门。坎为众。震为驾、为福。蒙欢，汲古作欢忻。从宋、元本。	kui zhi feng
睽之旅：响像无形，骨体不成。微行衰索，消灭无名。巽风响而无形。艮为体、为名。巽伏，故无名。	kui zhi lv
睽之巽：积水不温，北陆苦寒。露宿多风，君子伤心。伏坎，故曰积水、曰苦寒。坎北，故曰北陆。坎为露、为宿。重巽，故风多。艮为君子，坎为心。	kui zhi xun
睽之兑：黄马绿车，驾之大都。赞达才能，使我无忧。伏震为玄黄、为马、为车。兑西方，数四，九宫四色绿，故曰绿车。艮为都，重艮，故曰大都。兑口，故曰赞达。互巽为材。坎为忧，坎伏，故无忧。	kui zhi dui
睽之涣：从风放火，艾芝俱死。三害集聚，十子患伤。巽风艮火，巽为艾芝，在火上，故死。震数三，坎为害、为积。艮为房、为叔子。坎为中、为伤。《论衡》：“身蒙三害，虽孔丘、墨瞿，不能自免。”房，汲古作聚。依宋、元本。叔，宋、元本作十。依汲古。	kui zhi huan
睽之节：一身三手，无益于辅。两足共节，不能克敏。艮为身，坎数一，故曰一身。震数三，艮手，故曰三手。兑毁坎破，故无益于辅。正反震，故曰两足。艮多节，正反艮，故曰共节，节者止也，故不能克敏。	kui zhi jie
睽之中孚：南向一室，风雨并入。尘埃积湿，主毋盲痹，偏枯心疾，乱我家资。震为南。艮为室，巽为敝漏，故曰陋室。巽风，故起埃尘。兑雨，故积湿。艮为埃尘。震为王，巽为母，故曰王母。互大离，故曰盲。上风下湿，故曰痹。痹，湿病也。巽枯在上，故曰偏枯。次，宋、元本作“资”。依汲古。	kui zhi zhong fu
睽之小过：采薇出车，鱼丽思初。上下促急，君子怀忧。《采薇》《鱼丽》，皆《小雅》诗篇名。《毛序》谓，美万物盛多，能备礼。郑注《礼·乡饮酒》云：鱼丽，言太平年丰物多也。焦云思初，念初时之盛，而今不然也，与毛、郑异。艮手为采，巽为薇，震为车，巽为鱼，震为初，艮上震下，风散兑毁，故曰上下促急。艮为君子。	kui zhi xiao guo
睽之既济：先易后否，告我利市。骚苏自苦，思吾故止。吾，汲古作再。依宋、元本。	kui zhi ji ji
睽之未济：生宜地乳，上皇大喜。隆我祉福，贵寿无极。此与上皆用半象。蹇之第三十九	kui zhi wei ji
蹇之蹇：同载共舆，中道别去。丧我元夫，独与孤居。坎为舆，重坎，故曰同载共舆。艮为道，坎为中，坎死，故别去。震为夫、为元，震覆，故曰丧我元夫。坎为孤，艮为独，故曰独与孤居。	jian zhi jian
蹇之乾：叔盻拘冤，祁子自邑。乘遽解患，羊舌免脱，赖得全生。肸，叔向名也。《左传·襄公二十一年》：栾盈之乱，范宣子杀羊舌虎。虎，叔向弟。故囚叔向。大夫祁奚闻之，乘驲而见宣子，救叔向，免之。遽即驲。《僖公三十三年》：且使遽告于郑。注：传车即驿递也。此似用遇卦象。《蹇》下艮为叔为邑，坎为车，重坎故曰遽。遽，传车，至驿而更，有类重坎象。坎为患。兑为羊、为舌，兑伏，故曰脱免。肸居，宋、元本作盼拘。依汲古。脱免，宋本、汲古作免脱，依元本校，协。	jian zhi gan
蹇之坤：兔聚东郭，众犬俱猎。围缺不成，无所能获。此仍兼用遇卦象。坎为聚，离位东。艮为郭、为犬。坎为众。坤为围，中断，故围缺。震为兔，兹无震象，疑用艮。《战国策》“东郭，海内之狡兔”也。	jian zhi kun
蹇之屯：作室山根，人以为安。一旦崩颓，败我盘飡。艮为室、为山。震为人，艮为安。坎为夕，数一，故曰一夕。震为覆艮，故曰山崩。坤为壶、为浆、为我。坎破，故曰败。颠，宋、元本作颓。壶作盘。依汲古。按：震为覆艮曰山崩，象之神妙非言辞所能尽述，此之谓也。	jian zhi tun
蹇之蒙：疾风尘起，乱扰崩始。强大并小，先否后喜。坤为风、为疾，艮为尘，震为起。坤为乱扰，二四艮覆，故曰崩。震为始，言乱自此始也。震为强大。正反震，中互坤，坤小，故曰强大并小。坎陷，故曰否。震为喜、为后，故曰先否后喜。扰，汲古作我，依宋、元本。始，疑为殆。殆古音以，亦叶。	jian zhi meng
蹇之需：洁齐沐浴，思明君德。哀公怯弱，风氏复北。《论语》：陈成子弑简公，孔子沐浴而朝……请讨之。坎为水，故曰洁、曰沐浴。乾为君，互离为明。思明君德者，言宜讨齐以明君臣之分也。乾为公，坎为忧哀、为怯。“风”，疑为姜。巽为姜，二至四巽覆，故曰姜氏复北。北，败也。坎为北。言公不从孔子之请，姜氏自此灭也。丁晏等以风氏指颛臾，季氏伐之为解。似非。君，汲古作居。非。依宋、元本。	jian zhi xu
蹇之讼：土瘠瘦薄，培塿无柏，使我不乐。通《明夷》。坤土，坎为薄。震为陵，故曰培。艮为木、为坚，故为柏。艮覆，故无柏。震为乐，坎忧，故不乐。	jian zhi song
蹇之师：褰衣涉河，水深渍罢。赖幸舟子，济脱无他。第二句汲古作涧流波多。依宋、元本。罢音婆。详讼之萃。	jian zhi shi
蹇之比：送我季女，至于荡道。齐子旦夕，留连久处。详屯之大过。	jian zhi bi
蹇之小畜：三孙六子，安无所苦。中岁发殆，亡我所使。通《豫》。艮为孙，数三，故曰三孙。震为子，坎数六，故曰六子。艮为安，坎为劳苦、为中。坤为岁、为丧，故曰废殆。坤又为亡、为我。岁，汲古作藏。依宋、元本。废，宋、元本讹发。依汲古。	jian zhi xiao xu
蹇之履：扬风偃草，尘埃俱起。清浊溷散，忠直隐处。互巽为风、为草。巽为伏，故曰偃。伏艮为尘埃。伏坎为水，而与土连，故曰浊、曰溷。清浊溷散，言清浊不分也。坎为忠，乾为直，坎为隐。首句，元本作偃风扬草。依宋本、汲古。	jian zhi lv
蹇之泰：历险登危，道远劳疲。玄豕自归，困涉大波。兑折，故危险。震为足，故曰履、曰登。震为道。坤役万物，故劳疲。伏艮为家。震为归、为涉。坤水乾大，故曰大波。去家，宋本作玄豕。元本作元豕。依汲古。	jian zhi tai
蹇之否：六艺之门，仁义俱存。鎡基逢时，尧舜为君。伤寒热温，下至黄泉。乾为门，数六，故曰六艺之门。六艺，六经也。乾仁坤义。艮为时。乾为尧舜、为君、为寒。艮火，故曰热温。坤为水、为泉、为下，坤死，故下至黄泉。基，《孟子》赵岐注，耒耜也。伏震象。五六二句与上意不属，似为他《林》溷入者。按：《孟子》曰：“虽有聪明，不如乘势。虽有镃基，不如待时。”	jian zhi pi
蹇之同人：被服文衣，游观酒池。上堂见觞，喜为吾兄，使我忧亡。乾为衣，离为文，故被服文衣。伏震为游，离为观，伏坎为酒池，故游观酒池。震为觞、为喜、为兄。伏坤为我、为忧、为亡。	jian zhi tong ren
蹇之大有：生时不利，天命灾至。制于斧瘢，昼夜苦勤。伏艮为时。巽为利、为命，巽覆，故不利，故灾至。乾为天，坤为灾也。伏坎为制，兑为斧。艮多节，故曰斧瘢。离昼坎夜，坎劳故勤苦。	jian zhi da you
蹇之谦：天门开辟，牢户寥廓。桎梏解脱，拘囚纵释。《内经》以“戌亥为天门”。艮先天居戌亥，故曰天门。坤为门户也。坎为牢、为桎梏。震解，故脱。坎为拘囚，震纵释。	jian zhi qian
蹇之豫：川渊难游，水为我忧。多言少实，命鹿为驹。建德开基，君子逢时。利以仲疑。坤为川原，坎陷，故难游。震为言，正反震。坤虚，故少实。震为鹿，亦为马，故曰命鹿为驹。命，名也。《史记》：秦赵高命鹿为马。艮为名、为君子，为时。伏巽为利，坎为疑、为中。《林》文疑只四句而止，后三句皆他人《林》文羼入者。建，汲古作道。依宋、元本。中，宋、元本作仲。依汲古。	jian zhi yu
蹇之随：乡岁逢时，与生为期。枝叶盛茂，君子无忧。震为岁、艮为时。震为生、为枝叶、为茂盛。艮为君子。震喜、兑悦，故无忧。	jian zhi sui
蹇之蛊：六鷁退飞，为衰败祥。陈师合战，左股夷伤。遂崩不起，霸功不成。《左传·僖公十六年》：“六鹢退飞，过宋都。”周内史叔兴对襄公曰：“君将得诸侯而不终。”后二十一年楚人执宋公。二十二年，宋败于泓，襄公伤左股，遂卒。故曰为襄败征。艮为鹢，震反，故曰退飞。震为诸侯，故曰襄公。兑折，故败，祥犹征也。震为陈，坎为众，互大坎，故曰陈师。巽为股，震为战、为左，兑折故伤。三至五艮覆，故曰崩。震为霸、为功，四至上震覆，故霸功不成。襄败，宋、元本作衰败。汲古作衰毁。皆非。依旅之萃校。	jian zhi gu
蹇之临：雷君出装，隐隐西行。霖雨不止，流为巨江，南国以伤。震为雷、为君、为出，故曰雷君出装。雷君即雷师也。兑为西、为雨。坤为水、为江河、为国。震为南，故曰南国。兑为伤。河，宋、元本作巨。依汲古。以伤，汲古作忧凶。依宋、元本。	jian zhi lin
蹇之观：牙孽生齿，室蟠启户。幽人利贞，鼓翼起舞。通《大壮》。震为芽孽、为生。艮为室，坤为户。蟠，曲也，屈也。言室宇曲屈而启户也。震为启，艮为高尚、为幽人。巽为利、为伏，故曰利贞。震为鼓、为翼、为起、为舞。汲古《林》词与小畜之睽同。依宋、元本。	jian zhi guan
蹇之噬嗑：火起上门，不为我残。跳脱东西，独得生完。不利出邻，病疾忧患。离火在艮门上，故不为患。震为跳脱，离东坎西，故跳脱东西。震为邻、为出。然出即与坎逢而疾病，故不利也。上，汲古讹土。依宋本。	jian zhi ke shi
蹇之贲：举事无成，不利出征。言不可用，众莫能平。震为举，正反震，故无成，故不利出征，故言不可用。坎为平、为众。莫，汲古作不。依宋、元本。	jian zhi ben
蹇之剥：老狼白驴，长尾大狐。前颠却踬，进退遇祟。详睽之需。獹、胡原作驴、狐。驴，獹之形讹字。狐，胡之音讹字。并依震之恒校。	jian zhi bo
蹇之复：日入道极，劳者休息。班马还师，复我燕室。此用蹇象。坎为暮，离在坎下，故曰日入。艮为道。极，尽也，言道止于此也。坎为劳，艮止，故休息。坎为马，重坎，故曰班马。坎众，故曰师。艮止，故曰还师。艮为室，伏兑，故曰燕室。	jian zhi fu
蹇之无妄：林麓山薮，非人所处。鸟兽无礼，使我心苦。震为林、为薮。艮为山、为丽。乾为人在上，故不处山林。艮为鸟、为兽，坤为礼，坤伏，故曰无礼。伏坤为我、为心。首句依宋、元本，汲古作山林麓薮。	jian zhi wu wang
蹇之大畜：蓄利积福，日新其德。高氏饮食，忧不为患。乾为福，伏巽为利。艮止在上，故曰蓄积。艮为日、为高。兑口为饮食，故曰高氏饮食。坤为忧患，坤伏，故不忧。	jian zhi da xu
蹇之颐：张罗百目，鸟不得北。缩颈挂翼，困于窘国。君子治德，获誉受福。离为目、为网罗。大离，故曰百目。坤为百也。坤先天位北，震为鸟。艮止在上，故不得北。艮为颈，震为翼，坤退而闭，故缩颈。震反在上，故挂翼。艮为国，坤闭，故曰窘国。艮为君子、为名誉。震为福，艮为获，故获誉。坤受，故受福。按：用句取象绝佳。艮颈震翼，坤闭而艮止于上，故缩颈；震反于上，故挂翼。余皆精妙。	jian zhi yi
蹇之大过：伯虎仲熊，德义渊弘。使布五教，阴阳顺序。伏艮为虎熊，震为伯，坎为仲，卦本大坎也。乾为德，伏坤为义。为渊，故曰渊宏。巽卦数五，又为命令，故曰使布五教。乾阳，坤阴，巽顺。伯虎，仲熊，高辛子八恺之二。	jian zhi da guo
蹇之坎：跛踦相随，日暮牛罢。陵迟后旅，失利亡雌。详大有之归妹。	jian zhi kan
蹇之离：嬴氏违良，使孟寻兵。师老不已，败于齐卿。互兑为西，故曰赢氏。艮为良，艮伏，故曰违良。伏震为孟，艮为兵。坎为众、为师，重坎，故曰老师不已。兑为败，巽为齐。齐卿，言孟明视、西乞术、白乙丙皆卿爵。案《汉书·食货志》：世家子弟富人或走狗马，博戏，乱齐民。如淳注：齐，等也，言无贵贱。又《诗·召南》：“齐侯之子。”齐侯犹通侯，即诸侯也。由此证，“败于齐卿”，即败于诸卿也。《左传·僖公三十二年》：秦穆公违蹇叔谏，使孟明等伐郑，败于崤函。老师，宋、元本作师老。依汲古。	jian zhi li
蹇之咸：日月并居，常暗且微。高山萌颠，丘陵为溪。兑月艮日，故曰并居。兑为暗昧，故曰暗微也。艮为高山，兑毁、巽陨，故崩颠。艮为丘陵，兑为谿。崩，宋本误萌。依元本、汲古。谿，依宋、元本，汲古作溪。	jian zhi xian
蹇之恒：鸟鹊食谷，张口受哺。蒙被恩德，长大成就。柔顺利贞，君臣合好。震为鸟鹊、为谷，兑为口，故曰食谷、曰受哺。乾为大，巽为顺、为利。乾君，伏坤为臣，六爻皆有应，故曰合好。被恩，汲古作恩被。依宋、元本。	jian zhi heng
蹇之遁：虽踬复起，不毁牙齿。克免平复，忧除无疾。通《临》。兑毁折，故曰踬。震为起，兑为牙齿。坤为忧、为疾。震解，故除。	jian zhi dun
蹇之大壮：草木黄落，岁暮无室。虐政为贼，大人失福。通《观》。候卦为八月，巽为草木、为陨落。坤黄，故曰黄落。候卦《坤》居亥，故曰岁暮。艮为室，巽陨，故无室。坤为政，巽为贼。乾为大人，壮，伤也，故失福。	jian zhi da zhaung
蹇之晋：避凶东走，反入祸口。制于牙爪，骨为灰土。坤为凶，离位东，在外，故曰避凶东走。坤为祸，伏兑为口，为牙爪，为骨骸。坤为土，艮火离火，故曰灰土。	jian zhi jin
蹇之明夷：欲飞不能，志苦心劳，福不我求。离为飞，坎陷，故不能飞。坎为心志，为劳苦。求，依宋、元本。汲古作来。	jian zhi ming yi
蹇之家人：羔裘豹祛，东与福遇。驾迎吾兄，送我鹂黄。疑用半象。骊，从元本。余多讹鹂。	jian zhi jia ren
蹇之睽：东耕破犂，西失良妻。灾害不避，家贫无资。离为东，兑为西，坎为灾害。	jian zhi kui
蹇之解：鱼陆失所，凫?困苦。泽无雚蒲，晋国以虚。伏巽为鱼，震为凫龟，坎为困。	jian zhi jie
蹇之损：脱兔无蹄，三步五罢。南行不进，后市身苦。震为兔、为蹄。《庄子》：“得兔而忘蹄。”注：“蹄，兔罥也。”系其脚，故曰蹄。坤亡，故无蹄。震数三，故曰三步。伏巽卦数五，坤乏，故曰五罢。震为南，艮止，故行不进。伏巽为市，坤劳苦。兔，元本讹足。依宋本、汲古，劳，宋、元本作身。依汲古。	jian zhi sun
蹇之益：行役未已，新事复起。姬姜劳苦，不得休止。震行坤役。震为姬，巽为姜，坤为劳苦。艮止，故曰休止。正反艮，故不得休止。	jian zhi yi
蹇之夬：向日扬光，火为正王。消金厌兵，雷车避藏。阴雨不行，民安其乡。通《剥》。艮为日、为光、为火。乾为王、为金。艮为兵戈，阴消阳，故曰消金厌兵。震为雷、为车，震覆，故曰避藏。兑为雨，坤为民、为乡。艮日在上，故阴雨不行而民得安也。白，宋本、汲古皆作向。依元本。	jian zhi kuai
蹇之姤：放衘垂辔，奔马不制，弃法作奸，君失其位。通《复》。震为衔、为辔、为奔马。阳遇阴则通，故曰奔马不制。坤为奸，震为君，坤为丧，故失位。按：《复》初阳上遇群阴则通行无阻，故有放衔垂辔，奔马不制之畅达。	jian zhi gou
蹇之萃：司命下游，喜解我忧。皇母缓带，婴子笑喜。巽为命。《礼记》：“大夫祭五祀。”注：“五祀，一曰司命。”《汉书·天文志》：“近魁六星，四曰司命。”《晋书·天文志》：“司命主寿。”互艮为星，故曰司命下游。主寿故解忧。兑悦，故喜。坤为母，伏乾，故曰皇母。巽为带，兑为婴儿，兑悦，故笑喜。儿，宋、元本作子。依汲古。	jian zhi cui
蹇之升：黄帝出游，驾龙乘马。东上泰山，南过齐鲁，郡国咸喜。震为帝，坤土色黄，故曰黄帝。震为龙、为马、为东。伏艮为山，故东上太山。震又为南，巽齐兑鲁，故曰南过齐鲁。坤为邦国，震乐兑悦，故曰咸喜。邦，宋本、汲古作郡。依元本。	jian zhi sheng
蹇之困：既往不说，忧来祸结。北户为患，无所申雪。坎为忧患，坎陷，故祸结。伏艮为户，正反艮相对，故曰比户。下与坎连，故曰比户为患。比户，近邻也。近邻为患，防御难，故曰无所申雪。雪，汲古作冤。以与患韵。今依宋、元本。雪、结为韵。	jian zhi kun
蹇之井：荷蒉隐名，以避乱倾。终身不仕，遂其洁清。通《噬嗑》。艮为何，震为蒉，坎隐伏，故曰避乱。离为乱也。艮为终、为身、为仕。坎隐，故不仕。坎水，故曰洁清。	jian zhi jing
蹇之革：折挺舂稷，君不得食。头痒搔跟，无益于疾。兑为折，巽为梃、为稷。伏艮手，故曰舂。《孟子》“杀人以梃”。赵岐注：“梃，杖也。”舂米须用槌，今以梃舂，非器。乾为君，兑为食，二至上《大过》，《大过》死，故不得食。伏艮为头，震为跟，坤为疾，故曰痒。正反震艮，故曰头痒搔跟。搔不得所，与以梃舂稷无功同也。梃，各本皆作挺。形讹字。《孟子》：梃亦多讹挺然。唐本皆作梃。见阮校。	jian zhi ge
蹇之鼎：植根不固，华叶落去，便为枯树。巽下腐，故曰植根不固。兑为华，巽为落、为枯、为树。	jian zhi ding
蹇之震：凶门生患，牢户多冤。沙池秃齿，使叔困贫。艮为门，坎陷，故曰凶门。坎为狱，故曰牢户。坎为忧患，故曰多冤。艮为沙，伏兑为齿，巽为寡发，故曰秃齿。艮为叔，坎为困。患，汲古作意，池作陁，叔作我，贫作穷，均依宋、元本。沙池，即差池。古通用，言齿差池不齐，正以状贫困之貌。若作沙陁何以与下句相属。且秃齿亦无此国名，故陁字断为妄人所改。昔人不见《易林》善本，不知此为讹字，辄据此及“安民呼池”之语，以疑《易林》。岂知安为按、呼为湖之讹字也。《诗》：“差池其羽。”	jian zhi zhen
蹇之艮：登山履谷，与虎相触。猬为功曹，班叔奔北，脱之喜国。艮为山谷、为虎。震为登，坎为猬。艮为官，故曰功曹。艮为叔，楚人谓虎为班，故曰班叔。《史记·龟策传》注：猬能伏虎，故虎见而奔北。艮为国，震为脱、为喜。《论衡》云：“谓虎食人者，功曹为奸所致也。其意以为，功曹众吏之率，虎亦诸禽之雄也。”	jian zhi gen
蹇之渐：麟凤所翔，国无咎殃。贾市十倍，复归惠里。离为麟凤，艮为国。巽为贾市、为利三倍，伏兑数十，故曰十倍。艮为里。	jian zhi jian
蹇之归妺：路险道难，水遏我前。进往不利，回车复还。震为道路，坎险，故曰道难。坎为水，坎陷，故水遏我前。震为进，坎险，故不利。震为车、为反，故曰复还。遏，汲古讹过，依宋、元本。	jian zhi gui mei
蹇之丰：延颈望邑，恩归其室。台榭不成，未得安息。通《涣》。艮为颈、为望、为邑，坎为室，震为归，故曰思归我室。艮为台榭，巽陨落，故不成，不得安息也。我，宋、元本作其。依汲古。艮为我也。	jian zhi feng
蹇之旅：蒙生株瞿，棘挂我须。小人妬嫉，使恩不遂。通《节》。震为蕃鲜，故曰蒙生。震为木，故曰株；为草，故曰瞿。《尔雅·释草》：“大菊蘧麦。”注：即瞿麦药草也。又《韩诗外传》：直曰车前，瞿曰芣苜。坎为棘，艮为须，坎在艮上，若须挂棘上也。艮为小，震为人，坎为妒嫉，故曰小人妒嫉。须，汲古作。非。依宋、元本。蒙，盖蔓生之属，施于株瞿之上。	jian zhi lv
蹇之巽：南至隐域，深潜处匿。聪明闭塞，与死为伍。互离为南，巽伏，故曰隐、曰潜、曰匿、曰闭塞，伏坎为聪。离为明，初至四《大过》死，故曰与死为伍。	jian zhi xun
蹇之兑：机饵设张，司暴子良。范叔不廉，凶害及身。通《艮》。坎为机。震为饵、为张、为暴、为子。艮为司、为良，故曰司暴子良。《左传》：郑子良之父子孔，为政也专。国人杀子孔，子良奔楚。互巽为虫，故曰范，范蠭也。《礼·内则》“爵蜩范”是也。艮为叔，故曰范叔。坎为凶害，艮为身。《史记》：范睢从须贾使齐，齐王赐睢金牛酒归，以此受折髂之辱。首句元本作机设饵张，依汲古。司，汲古作计，依宋、元本。	jian zhi dui
蹇之涣：从骑出门，游戏空城。阪高不进，利无所得。震为骑、为出。艮为谷、为域。坎为苦，艮为阪、为高。巽为利，风散，故无得。谷，宋、元本作门。苦域作空城。均依汲古。	jian zhi huan
蹇之节：西国疆梁，为虎作狼。东吞楚齐，并有其王。兑西，艮国。震为健，故为强梁。强梁，多力也。艮为虎，坎为鬼，故曰伥。《本草》：人死于虎，则为伥鬼，导虎而行。震为楚，伏巽为齐，兑口为吞，震东，故曰东吞齐楚。震为王。言西秦并吞六王也。	jian zhi jie
蹇之中孚：登山代辐，虎在我侧。王孙无惧，仁见不贼。艮山，震登。艮为伐、为虎，巽为辐，故曰登山伐辐。震为王，艮为孙，故曰王孙。震为仁，巽伏，故为贼。	jian zhi zhong fu
蹇之小过：六月睽睽，各欲有望。后来未壮，俟时旦明。兑为月。震为反，故曰至。震为征、为旦明，艮为时，艮止，故曰俟时旦明。《诗·小雅》：“六月栖栖，戎车既饬。四牡骙骙，载是常服。……王于出征，以匡王国。”载是常服，即束装之事，言尹吉甫奉宣王命出征狁而治装也。首句，依元刊。宋本、汲古作六目，非。至，依汲古。宋、元本作望。束装，宋汲古本作未壮，依元本。第四句，汲古作候待明旦。依宋、元本。俟即待也，故知待为时之讹字。	jian zhi xiao guo
蹇之既济：道涉多阪，牛马蜿蟮。车不丽载，请求不得。用半象。重艮，故曰多阪。	jian zhi ji ji
蹇之未济：一口三舌，相妨无益。群羊百?，不为威强。亡马失驹，家耗于财。用半象。重兑，故曰三舌，故曰群羊。按：兑为口、为舌，三半兑，故曰三舌。兑为羊，上下正反兑半象五见，故曰群羊。坎为马、为失，故曰亡马。解之第四十	jian zhi wei ji
解之解：驾行出游，鸟鬭车前，更相捽灭。兵寇旦来，回车亟还，可以无忧。震为驾、为言、为游、为车。离为鸟，艮为斗。离正反艮相对，故曰斗、曰捽。坎隐伏，故曰灭。坎为寇，震为旦，故曰兵寇旦来。震为反，故回车亟还。坎忧震解，故无忧。寇旦，汲古作马且，依宋、元本。	jie zhi jie
解之乾：大都之居，无物不具。抱布贸丝，所求必得。伏坤为大都、为万物、为布。抱布贸丝，《卫风》语。	jie zhi gan
解之坤：胶著木连，不出牢关。家室相安。此用解象。坎为胶、为木，与震木连体，故曰木连。坎为牢、为室。重坎，故不出。	jie zhi kun
解之屯：孟伯食长，惧其畏王。赖四蒙五，抱福归房。震为孟伯、为长、为口，故曰食长。坎为畏惧，震为王，卦数四，坎纳戊，数五，故曰赖四蒙五。艮为抱、为房，震为福，故曰抱福归房。	jie zhi tun
解之蒙：防舆疲驷，不任衘辔。君子服之，谈何容易。震为车、为马。坤敝，故曰朽、曰疲。震口为衔，艮手为辔。艮为君子，坤为服。服，用也。言车马不良，不易驾驭。	jie zhi meng
解之需：许嫁既婚，利福在身。适惠生桓，为我鲁君。《左传·隐公元年》：宋武公生惠子，惠子生而有文在其手，曰为鲁夫人。故归惠公，生桓公。因手有文，故曰利福在身。坎为婚，伏坤为身，兑为鲁，乾为君。	jie zhi xu
解之讼：入门大喜，上堂见母。妻子俱在，兄弟饶友。巽为入，乾为门，伏震为喜，故入门大喜。坎为室，故为堂，巽为母，伏震，故上堂见母。离为坎妻，震为子、为兄。坎为弟。有，宋、元本作友。依汲古。	jie zhi song
解之师：推车上山，力不能任。颠蹶蹉跌，伤我中心。坤为车，震往，故曰推车。震为陵，故曰上山。坤弱，故不能任。坎蹇，故颠蹶蹉跌。坎为心、为中，坎破，故伤。按：坤为车，在上，震在下，而向上，故曰推车。覆艮为手。	jie zhi shi
解之比：雁飞退去，不食其雏。禽尚如此，何况人与？艮为鹰、为飞。坎隐伏，故退去。兑为食，为雏，兑伏，故不食其雏。乎，宋、元本作与。依汲古。	jie zhi bi
解之小畜：福弃我走，利不可得。幽人利贞，终无怨慝。乾福风陨，故福弃我走。巽为利，在外，故利不可得。艮为幽人、为终。坎怨慝。正伏象杂用。	jie zhi xiao xu
解之履：夫妻反目，不能正室。翁云于南，姬言还北。并后匹嫡，二政乱国。伏坎为夫，离为妻、为目。离上下两半目相对，坎上下两半目相背，故曰反目。坎为室、为邪曲，故曰不能正室。乾为父，位南，故曰翁云于南。伏坤为母、为北，故曰妪言还北。坤为后、为政、为国、为乱。数二，故曰并后、曰匹敌、曰二政。震为嫡也。翁，汲古作公。妪作姬。依宋、元本。《林》意谓政权不一，国必乱也。按：乾为父、为南；坤为母、为北。乾为言，故曰翁云于南。坤为逆、终于北，故曰还北。乾南坤北，先天八卦之象。	jie zhi lv
解之泰：阳衰伏匿，阴淫为贼。赖幸王孙，遂至喜国。阳在下，故曰伏匿。阴在上，故曰阴淫。坤杀兑折，故曰贼。震为王、为嘉。坤为国。赖幸，汲古作幸赖。依宋、元本。嘉，汲古作家。依宋本。	jie zhi tai
解之否：入山求玉，不见和璞。终日至暮，劳无所得。巽为入，艮为山、为求。乾为玉、为璞。楚人卞和得璞玉，故曰和璞。巽伏，故不见。艮为日、为终。坤为暮、为劳。坤虚，故无得。山，汲古作水。坤水亦可从。	jie zhi pi
解之同人：鸣鸾四牡，驾出行狩。合格有获，献公饮酒。通《师》。震为鸣鸾、为马，卦数四，故曰四牡。震为行、为狩。坎为获、为酒，震为公。	jie zhi tong ren
解之大有：覆手举牍，易为功力。月正元日，平饮致福。通《比》。艮为手、为举。牍，木简也，所以作书。坤为文，坎为木，故曰牍。坎为月、为中正。离为日，乾为元，故曰元日。坎为平、为饮。《史记·魏其侯传》：灌夫与长乐卫尉饮，轻重不得其平。兹曰平饮，则两人对饮，轻重得平也。正月，元刊作月正。依汲古。平饮，汲古作承平。依宋、元本。举牍，汲古作齐犊。依宋、元本。	jie zhi da you
解之谦：三火高明，雨灭其光。高位疾颠，骄恣诛伤。详大有之师。	jie zhi qian
解之豫：褁糗荷粮，与利相逢。高飞有德，君大获福。震为糗粮，艮为荷。伏巽为利，艮为高飞、为君子。得，宋、元本作德。子作大。均依汲古。裹，汲古作裒。非。依宋、元本。	jie zhi yu
解之随：道理和得，人不相贼。君子往之，乐有利福。兑为水，艮为土。震为万物、为蕃鲜，故曰蕃殖。兑为膏泽、为优沃。艮为君子。德，汲古作得。依宋、元本。	jie zhi sui
解之蛊：水土相得，万物蕃殖。膏泽优渥，君子有德。艮为道，震为人、为乐，巽为利。	jie zhi gu
解之临：天孙帝子，与日月处。光荣于世，福禄繁祉。伏艮为天、为孙，震为帝、为子，故曰天孙帝子。伏乾为日，兑为月。《汉书·天文志》：“织女，天帝孙也。”伏艮为星，故曰与日月处。	jie zhi lin
解之观：陪依在位，乘非其器。折足覆餗，毁伤宝玉。坤顺，故曰陪依。艮为贵、为位。坤为车、为小人。以小人而乘车，故曰非器。又震为器，震覆，故非器。震为足、为、为玉。震覆，故折足。覆?，故伤玉。陪依，汲古作部衣。依宋、元本。然部衣或为布衣之讹布衣在位，故乘非其器。	jie zhi guan
解之噬嗑：鷁飞中退，举事不遂。且守仁德，犹免失坠。《左传》：“六鹢退飞。”宋襄图霸不成，故曰举事不遂。艮为鹢、为飞。震为归，故曰退。艮为守，震为仁。坎为失。恐，宋、元本作免，依汲古。	jie zhi ke shi
解之贲：经棘正冠，意盈不廉。桀纣迷惑，谗佞伤贤，使国乱烦。艮为枣、为冠，艮手为正。正冠举手有类摘果，故曰不廉。盈，极也。离为恶人，故曰桀纣。坎为迷惑，三至上正反震，故曰谗佞。艮为贤、为国。离为乱。枣，宋、元本作棘。依汲古。正，汲古作整。廉作厌。均依宋、元本。谗、惑，宋汲古本作惑、谗。今依元本。按：《贲》三至上正反震为败言、为中伤，故曰谗佞。	jie zhi ben
解之剥：申酉退跌，阴慝前作。柯条花枝，复泥不白。候卦申《否》、酉《观》、戌《剥》，阳日退，故曰跌。阴日增，故曰作。艮为柯条，伏兑为华。震为白，震覆，故不白。慝，汲古作雨。非。依宋、元本。华枝疑枝叶之讹。按：阳进阴退为涨，阳退阴进为跌。申酉之时为阳退阴进，故曰退跌。	jie zhi bo
解之复：平正贱使，主服苦事。震为主，坤贱而役万物，故主服苦事。	jie zhi fu
解之无妄：钓鲂河湄，水长无涯，振手徒归。上下昏迷，属公孙齐。巽为鱼，艮手为钓。乾为河海，乾大，故水无涯。乾为衣。震为归、为公。互巽为齐。《左传·昭公二十五年》：“公孙于齐。”注，讳奔，犹逊让而去也。“孙”音“逊”。泛，宋、元本作长。衣作手。均依汲古。	jie zhi wu wang
解之大畜：胎养萌生，始见兆形。遭逢雷电，摧角折颈。采?山头，终安不倾。震为胎、为萌芽。艮为龟，故曰兆形。震为雷电。艮为角、为颈，兑毁，故折角摧颈。震为草莽，故曰虻。《诗·鄘风》：“言采其虻。”注：“虻，贝母也。”艮为山头、为终、为安。	jie zhi da xu
解之颐：阳春枯槁，夏多水潦。霜雹俱击，伤我禾黍，年岁困苦。震为春，坤死，故枯槁。坤为水，互重坤，故曰多水。卦本大离，故曰夏。坤为霜、为冰，故曰雹。震为禾稼，坤为年岁。作，宋、元本作击。依汲古。	jie zhi yi
解之大过：三身六齿，痛疾不已。龋病蠹缺，堕落其宅。兑为耳，艮数三，故曰三耳。兑为齿，乾数六，故曰六齿。伏坤为疾痛。正反兑，故曰龋。龋，齿缺也。巽为虫，故曰蠹。巽陨，故堕落。耳，宋、元本作身。依汲古。	jie zhi da guo
解之坎：失恃无友，嘉耦出走，傫如丧狗。坎为失，艮为时、为友。震为嘉、为走。艮为狗、为家。二四艮覆，故如丧家之狗。《史记·孔子世家》：“儽儽然如丧家之狗。”时，宋、元本作恃。非。依汲古。傫、儽同。	jie zhi kan
解之离：寅重微民，岁乐年息。有国无咎，君子安喜。重离，故曰宣重。宣，明也，言宣重光于民也。“微”字恐有讹。伏震为年岁、为乐、为息。伏艮为国、为君子。	jie zhi li
解之咸：登几上车，驾驷南游。合散从横，燕秦以强。详屯之否。	jie zhi xian
解之恒：鸟集茂木，顺柔利贞。心乐愿得，感戴慈母。通《益》。艮为鸟，正反艮，故曰鸟集。震为林，正反震，故曰茂林。坤为柔顺，巽为利，艮为贞。坤为心、为慈母。艮为戴。林，宋本、汲古本作木。依元本。《易林》读“林”略如凌，以与贞韵。其例甚多。今晋音仍如此。汲古愿得下多鸟鹊食谷，张口受哺二句，今依宋、元本。	jie zhi heng
解之遁：启蛰始生，万物美荣。祉禄未成，市贾无嬴。通《临》。震为春、为生，故曰启蛰始生。震为蕃鲜，故曰万物美荣。乾为祉禄，阳消，故未成。巽为市贾，巽陨，故无赢。祉禄未成，局本作福禄来成。来为未之讹字。依宋、元本。赢，元本作盈。义同。贾，汲古讹买，依宋、元本。	jie zhi dun
解之大壮：骄胡大形，造恶作凶。无所能成，还自灭身。详明夷之大壮。犬，汲古讹火。依宋、元本。	jie zhi da zhaung
解之晋：异国他土，出良骏马。去如奔?，害不能伤。坤为国土、为马。艮为良。潘岳《闲居赋》：“激矢虻飞。”此云奔虻，言马疾如奔虻也。又箭名飞虻，方言云箭之三镰，长尺六者，谓之飞虻。《晋》互坎为矢。奔虻，坎象也。	jie zhi jin
解之明夷：恪敬竟职，心不作慝。君明臣忠，民赖其福。坎为心，震为君。坤为臣、为民。	jie zhi ming yi
解之家人：三女求夫，伺候山隅。不见复关，长思忧叹。详乾之家人。	jie zhi jia ren
解之睽：驾福乘喜，东至嘉国。戴庆南行，离我室居。详小畜之贲。	jie zhi kui
解之蹇：四奸为残，齐鲁道难。前驱执殳，戒守无患。《左传·僖公二十四年》：富辰曰“聋”、“昧”、“顽”、“嚣”，“狄皆有之，四奸具矣。”坎为奸，伏兑数四，故曰四奸。伏兑为鲁，覆巽为齐。艮为殳、为守。坎为患。殳，汲古讹役。从宋、元本。	jie zhi jian
解之损：下扰上烦，蠹蛊为患，岁饥无年。下互震为扰，上互坤为乱，故曰扰烦。坤为政，伏巽为虫，故曰蠹政。坤为患、为年岁。坤虚，故曰饥。扰，汲古作忧。依宋、元本。政，宋、元本作蛊。依汲古。	jie zhi sun
解之益：鸡雉失雏，常畏狐狸。黄池要盟，越国以昌。巽为鸡，坤文为雉。艮少，故曰雏。坤死，故失雏。坤为畏，艮为狐狸。狐狸食雏，故畏之。坤为黄，坤水，故曰黄池。正反震，故曰要盟。坤为国，巽位东南，故曰越国。	jie zhi yi
解之夬：坚冰黄鸟，终日悲号。不见白粒，但观蓬蒿。数惊鸷鸟。孰为我忧？乾为坚冰，伏坤为黄。艮为鸟、为终日。兑口为号，坤忧，故曰悲号。巽为白、为粒。巽覆，故不见白粒。坤为茅茹，故曰蓬蒿。伏艮为鸷鸟。坤为心、为忧。第二句，汲古作常哀悲愁。白作米。均依宋、元本。第六句，宋、元本作孰为我忧。依汲古。	jie zhi kuai
解之姤：王铣铁颐，仓库空虚。市贾无盈，与我为仇。详晋之鼎。玉铣，元本作玉统。汲古作五锐。依宋本。无，汲古作为。依宋、元本。	jie zhi gou
解之萃：窃名盗位，居非其家。霜陨不实，为阴所贼。艮为名位，巽伏，故曰盗名窃位。艮为居、为家。盗位，故非其家。坤为霜。艮为果蓏，霜杀物，故不实。巽为贼。元本多三句，汲古多一句，皆衍文。依宋本删。	jie zhi cui
解之升：贼仁伤德，天怒不福。斩刈宗社，失其本域。巽为贼。震为仁德，为怒。伏乾，故曰天怒。坤杀，故曰斩刈。震为宗，坤为社，为失。宗，汲古作家。依宋、元本。	jie zhi sheng
解之困：万物初生，蛰虫振起。益寿增福，日受其喜。巽为草莽，故曰万物。伏震为春，故曰初生。巽为虫，坎蛰，震起。震福。伏艮为爵、为日。初生，汲古作和生。寿作爵。均依宋、元本。	jie zhi kun
解之井：和气所在，物皆不朽。圣贤居位，国无凶咎。按：原注无解之井占辞，今依汲古本补上。通《噬嗑》。震春离夏，万物繁茂。互艮为贤、坎为圣、为中，故曰圣贤居位，国无凶咎。	jie zhi jing
解之革：麟游凤舞，岁乐民喜。伏震为龙。坤为凤、为岁、为民。震为喜乐。	jie zhi ge
解之鼎：行行窘步，次宿方舍。居安不惧，姬姜何忧？通《屯》。正反震，故曰行行。艮止坎陷，故曰窘步。坎为宿。艮为舍，坤方，故曰方舍。艮为安居。震为姬，巽为姜。坎忧，震解，故不忧。宿，汲古作伯。姜作妾。皆形讹字，依宋、元本。	jie zhi ding
解之震：水深难游，霜寒难涉。商伯失利，旅人稽留。互坎为水，坤亦为水，四上下重阴，故曰水深。震为游、为涉。坎为霜，为寒。震为伯，为商旅。巽伏，故失利。坎陷艮止，故稽留。	jie zhi zhen
解之艮：跛踦相随，日莫牛罢。陵迟后旅，失利亡雌。详大有之归妹。	jie zhi gen
解之渐：一年九锁，更相牵挛。案明如市，不得东西。请谳得报，日中被刑。艮为牛，坎数一，故曰一牛。坎为桎梏，离数九，故曰九锁。巽为市，离为明，位东。坎位西，艮止，故不得东西。艮为请。坎为刑，为中。艮又为首，《否》乾首自上落下，中互离，故曰日中被刑。虞翻刻关公首至得《随》，义同。案明者，言案验明白，赴市被刑。	jie zhi jian
解之归妺：春桃生花，季女宜家。受福多年，男为邦君。详师之坤。震为春、为桃花。兑季。	jie zhi gui mei
解之丰：雷鼓东行，稼穑凋伤。大夫执政，君替其明。首句震象。巽为稼穑、为陨落，故凋伤。震为夫、为君。离为明。	jie zhi feng
解之旅：季世多忧，乱国淫游。殃祸立至，民无以休。艮为季世，互大坎，故多忧。离为乱，艮为国。伏坎为殃祸，为民。	jie zhi lv
解之巽：发輗温汤，过角宿房。宜时布和，无所不通。通《震》为车，故曰发輗。互坎为水，艮火在下，故曰温汤。艮为星，故曰角房。而角房皆巽方宿，故曰过角宿房。巽四月卦，正角房二宿当值之时，故曰宣时布和。汤，汲古作阳。角作雨。均依宋、元本。按：角房，二十八宿之东方七宿之首，位于东南巽方。艮为角、为房、为星，故曰角房。震为行，巽为齐，角房二宿值日，故曰过角宿房，宣时布和。	jie zhi xun
解之兑：水中大贾，求利食子。商人至市，空无所有。互巽为贾、为利，兑为水，故曰水中大贾。震为子，兑为食，伏艮为求，故曰求利食子。言食其资息也。震为商人，震伏，故云不至。巽为市，离中虚，故曰市空。食子，汲古作十千。依宋、元本。三四句，宋、元本去不字，有上加所字。兹依汲古。	jie zhi dui
解之涣：春草萌生，万物敷荣。阴阳和调，国乐无忧。巽草，震春，震为萌芽，艮国。调，汲古作畅。依宋、元本。	jie zhi huan
解之节：左眇右盲，目视不明。下民多孽，君失其常。震为左，二五互大离，故曰盲。言目无睛也。兑半离，故曰眇。眇，小目也。兑右，故曰左眇右盲。眇象，本《履》卦也。坎为民，兑泽，故曰下民。坎为孽，震为君。按：离为目，兑为半离，故曰眇。本于《履》之“眇能视”也。	jie zhi jie
解之中孚：悦以内安，不利出门。忧除祸消，公孙何尤。兑为悦，在内卦，故曰内安。艮为安也。艮门、震出。巽陨，故不利。震为公，艮为孙。震解，故忧祸消除。第三句，汲古作忧祸消除。依宋、元本。	jie zhi zhong fu
解之小过：丹书之信，言不负语。易我驎骥，君子有德。艮为信。震为言语，正反震相同，故曰不负。震为马，故曰骐骥。下艮为反震，故曰易。艮为君子。《左传》：裴豹，隶也，著于丹书。注：以丹书其罪。又《大戴礼》：“武王问：‘黄帝颛顼之道，可得闻乎？尚父曰：‘在丹书。”此丹书，似用《左传》。	jie zhi xiao guo
解之既济：上政搔扰，螟?并起。害我嘉谷，年岁无稷。半象重巽，故曰螟虫并起。余亦用半象。螟虫，汲古作虫螟。依宋、元本。	jie zhi ji ji
解之未济：干旄旌旗，执职在郊。虽有宝珠，无路致之。详师之随。此用半象。职在，汲古作在载。依宋、元本。玉，宋、元本作珠。依汲古。焦氏易林注卷十一损之第四十一	jie zhi wei ji
损之损：路多枳棘，步刺我足。不利孤客，为心作毒。详履之遁。	sun zhi sun
损之乾：鲤鲋鲔鰕，???福多鱼。资所有无，富我邦家。此用损象。坤为鱼、为积、为邦家。本卦乾为福、为富。鲔、鲫，宋、元本作鲋鲔。积作墙。均依汲古。邦，汲古作穷。依宋、元本。	sun zhi gan
损之坤：景星照堂，麟游凤翔。仁施大行，颂声作兴。征者无明，失其宠光。此仍用遇卦象。详豫之节。	sun zhi kun
损之屯：羊肠九萦，相推稍前。止须王孙，乃能上天。详临之巽。上，汲古作至。依宋、元本。	sun zhi tun
损之蒙：四手共身，莫失所闲。更相放接，动失事便。坤为身，震卦数四，艮手，故曰四手共身。坤闭，故曰闲。震言艮手，正反艮震，故曰更相访接，失事便也。闲，汲古作国。依宋、元本。按：《蒙》二至上正反艮震相对而视，亦四手之义。艮为手。	sun zhi meng
损之需：水流趋下，逯至东来。求我所有，买鲂与鲤。详益之无妄。	sun zhi xu
损之讼：春栗夏枣，少鲜希有。斗千石万，贵不可贩。详否之渐。山，元本作少。依汲古。	sun zhi song
损之师：旦往暮还，相佑与聚，无有凶患。震为旦、为行、为归。坎为暮。坤为聚、为凶患。	sun zhi shi
损之比：大虵当路，使季畏惧。汤火之灾，切直我肤。赖其天幸，归于生庐。详屯之井。室，宋元本作生。依汲古。近，各本作直。依屯之井校。	sun zhi bi
损之小畜：从足去域，飞入陈国。有所畏避，深藏邃匿。通《豫》。震为足，艮为域、为飞、为国。震为陈，故曰飞入陈国。坎为畏避、为藏匿。全用伏象。徙，宋、元本作徒。依汲古。飞，汲古作乱。依宋、元。	sun zhi xiao xu
损之履：海为水宗，聪明且圣。百流归德，无有叛逆，常饶优足。详蒙之乾。第二句，宋本、汲古作聪明且圣。依元本。德，汲古作得。依宋、元本。	sun zhi lv
损之泰：夏麦麸?，霜击其芒。病君败国，使年大伤。详泰之贲。，汲古作麴，病作疚。	sun zhi tai
损之否：秋隼冬翔，数被严霜。雄父夜鸣，家忧不宁。详贲之随。扰，各本皆作忧。依贲林校。严，汲古作履。依宋元本。	sun zhi pi
损之同人：乐仁上德，东邻慕义，来安吾国。乾为仁德。离为东邻，伏坤为义，为国。	sun zhi tong ren
损之大有：遂忧除殃，污泥生梁，下田为汪。坎为忧、为殃。坎伏，故曰除。坎为污泥，坤为粱、为水、为下，故曰为汪。汪，潴水也。汪，汲古作江。依宋、元本。逐，汲古作还。非。依宋、元本。	sun zhi da you
损之谦：暗昧冥语，转相诖误。鬼魅所居，谁知卧处。坎隐，故暗昧。正反震，故语迷误。坤为迷、为鬼。艮为卧。坤迷坎隐，故不知。	sun zhi qian
损之豫：南历玉山，东入玉关。登上福堂，饮万岁浆。震为南、为玉。艮为田、为关、为堂。坤为万岁、为浆。玉关，玉门关。《汉书·班超传》：但愿生入玉门关。玉田疑指和阗，和阗在南疆，出玉。	sun zhi yu
损之随：比目四翼，来安我国。福善上堂，与我同床。互大离，若两目相比，故曰比目。比目，鱼名。巽为鱼。震为翼，卦数四，故曰四翼。艮为国、为堂、为床。	sun zhi sui
损之蛊：乘牛逐骥，日暮不至。路宿多畏，亡其騂骓。艮牛震马，故曰乘牛逐骥。艮为日，兑响晦，故曰日暮、曰路宿。艮为路。纳丙色赤，故曰骍。震青，故曰骓。兑折故亡。牛行迟，骥行速，乘牛逐骥，断不能及，故亡其骍骓也。	sun zhi gu
损之临：元吉无咎，安宁不殆。震为元。	sun zhi lin
损之观：奋翅鼓翼，翱翔外国。逍遥徙倚，来归温室。伏震为翼、为飞。坤为国，艮阳在上，故曰外国。艮为室，艮火，故曰温室。按：伏震为翼、为羽、为武、为飞，故曰奋翅鼓翼、曰翱翔。艮火艮室巽入，故曰来归温室。	sun zhi guan
损之噬嗑：河伯娶妇，东山氏女。新婚三日，浮云洒雨。露我菅茅，万家之佑。坎为河，震为伯，离为坎妇。震为娶、为东。艮为山，故曰东山氏女。坎为婚。离日，震数三，故曰三日。坎为云雨、为露，震为草莽，在坎下，故曰露我菅茅。艮为邦，震为万。《史记》：西门豹为邺令，三老五更为河伯娶妇。然下云东山氏女，似别有故实。露，宋、元本作雨。蒙作之。依汲古。茅，汲古作“第”。非。	sun zhi ke shi
损之贲：婴儿求乳，慈母归子。黄麑悦喜，得见甘饱。依履之同人删末“句得见甘饱”四字。	sun zhi ben
损之剥：贫鬼守门，日破我盆。毁罂伤瓶，空虚无子。坤为鬼、为贫、为门。艮为守、为日。伏兑为破，震为罂瓶、为子。震覆，故曰破、曰伤、曰无子。坤为虚。瓶，元刊作缸。依宋本、汲古。	sun zhi bo
损之复：多载重负，损弃于野。予无稚子，但自劳苦。坤厚，故能多载重负。坤为野，坤丧，故曰捐弃于野。坤为母，震为王、为子。坤死，故曰王母谁子。言无子也。坤为劳。第三句，宋、元本作予无稚子。汲古作手无谁子。依局本。	sun zhi fu
损之无妄：雄狐绥绥，登山崔嵬。昭告显功，大福允兴。详咸之贲。	sun zhi wu wang
损之大畜：婴儿孩笑，未有所识。彼童而争，乱我政事。艮为婴儿，震为孩子。艮为争，伏坤为乱、为政事。《毛诗》传：童，羊之无角者也。子，汲古作笑。非。依宋、元本。彼，元本讹狄。依汲古。角，宋、元、汲古作争。依巽之节校。《大雅》：“彼童而角，实虹小子。”孩子，本微子及《易·明夷·六五》。	sun zhi da xu
损之颐：十丸同投，为雉所维。独得跳脱，完全不亏。坤数十，坎为丸，伏大坎，故曰十丸。坤为雉。离、罹同，遭也。震为逃脱。离，宋、元本、汲古作维。依局本。逃，宋、元本作跳。跳、逃通。《史记》“汉王跳”是其证。不，汲古作所。依宋、元本。	sun zhi yi
损之大过：狐济濡尾，求橘得枳。季妣怀悔，鲍舍鱼臭。伏艮为狐、为尾、为求、为桔、为枳。巽为姜，上兑，故曰季姜。巽为鲍鱼、为臭。伏坤为悔、为淮。上艮为桔，下震为反艮，而中隔坤水。《考工记》：“桔，逾淮为枳。”以反艮为枳，其切当神妙，真不可思议矣。臭同。汲古作毙。非。求桔，汲古作来揭。依宋、元本。	sun zhi da guo
损之坎：跌足息肩，所忌不难。金城铜郭，以铁为关。藩屏周卫，安止无患。震为足，艮为踆，止也。艮为金铜、为铁、为城郭、为关、为藩屏。震为周、为衡。艮为安。踆，宋、元本作跌。依汲古。	sun zhi kan
损之离：戴尧扶禹，松乔彭祖。西过王母，道路夷易，无敢难者。详讼之家人。路，元刊作里。依宋本、汲古。	sun zhi li
损之咸：京庾积聚，黍稷以极。行者疾至，可以厌饱。《尔雅》：“丘绝高曰京。”《诗·小雅》：“会孙之庾，如坻如京。”传：“京，高丘也。”艮为京庾，互大坎，故曰积聚。巽为黍稷，伏震为行。中实，故曰厌饱。厌、餍同。足也。	sun zhi xian
损之恒：良天孔姬，胁悝登台。乐季不扶，叔辄走逃。《左传·哀公十五年》：浑良夫与太子蒯聩，胁孔悝，使立之。柴，高柴。季，子路。不扶者，言不扶卫辄也。震为夫、为姬、为孔。伏艮为台、为季。艮手为扶，艮伏，故不扶。震为卫、为逃。夫，宋本讹天。依元本、汲古。孔，汲古作。胁悝作负理。均依宋、元本。柴，宋、元本作乐。或又作栾。谓为栾宁，亦孔氏家臣。汲古又作昆，均非。依局本。孔姬，孔悝母。	sun zhi heng
损之遁：天之所予，福禄常在，不忧危殆。乾为福禄。按：艮为寿、为贵、为明。巽为陨落，艮为止，乾为顺、为福禄，故不忧危殆。	sun zhi dun
损之大壮：行触天纲，马死车伤。身无憀赖，困穷乏粮。《参同契》：“天罡据酉。”注：“天罡即北斗。”家人之渐曰：“魁罡所当，初为败殃。”故曰马死车伤。伏艮为星，故曰天罡。震为马、为车，伏坤为身、为穷乏，震为粮。刚，汲古作纲。依宋、元本。刚、罡同。寥，宋、元本作憀。依汲古。	sun zhi da zhaung
损之晋：铅刀攻玉，坚不可得。尽我筋力，胝蠒为疾。艮为刀，坤柔，故曰铅刀。艮为坚多节，故曰胝茧。坎为疾。玉或为艮坚象。茧，汲古作胼。依宋、元本。，茧俗字。胝茧，言皮肉皱裂也。	sun zhi jin
损之明夷：穆违百里，使孟奋武。将军师战，败于淆口。详蹇之离。坤为百里，震为孟、为武、为口。违，汲古作逢，帅作师。均依宋、元本。	sun zhi ming yi
损之家人：有人追亡，鸟言所匿，不旅日得。通《解》。震为亡、为追、为人、为言。离为鸟，坎隐，故曰匿。离为日。此必有故事。如公冶长解鸟言之类，而今不能考。鸟，汲古作为。依宋、元本。日而，宋、元本作旅日。依汲古。	sun zhi jia ren
损之睽：府藏之富，王以赈贷。捕鱼河海，苟罔多得。此全用遇卦损象。坤为府藏、为多，故曰富。震为王为振。振、赈同。而古皆作振。坤为鱼、为河海。离为网罟，互大离，故曰多得。罟，宋、元作苟。笱之讹字。依汲古。	sun zhi kui
损之蹇：鸿飞遵陆，公归不复，伯氏客宿。艮为鸿、为陆。震为公、为归。震覆，故不复。《豳风》诗《九罭篇》：“鸿飞遵陆，公归不复。”公谓周公。	sun zhi jian
损之解：凫过稻庐，甘乐广鰌。虽惊不去，田畯怀忧。此仍用遇卦损象。震为凫、为稻、为乐。艮为庐，坤为鱼，故曰鳅。震为惊，艮止，故不去。坤为田畯，农官也。艮为官。坤为忧。鳅，汲古作。依宋、元本。	sun zhi jie
损之益：雨师娶妇，黄岩季子。成礼既婚，相呼面南。膏泽应时，年丰大喜。详恒之晋。南去，宋、元本作面南。汲古作而南。依恒之晋校。泽，元本作润，依宋本、汲古。田里，依恒之晋校。各本作应时。	sun zhi yi
损之夬：蓄积有馀，粪土不居。美哉轮奂，出有高车。乾实，故曰积。坤为粪土，坤伏，故曰不居。伏大艮为宫室，故曰轮奂、曰高。坤为大舆。粪，宋、元讹冀。依汲古。《礼·檀弓下》：“美哉轮焉，美哉奂焉。”言高大也。	sun zhi kuai
损之姤：重门击柝，介士守护。终有他道，虽惊不惧。此仍用遇卦损象。《损》二至上正反两艮相对，故曰重门。震为拆，艮为击、为介。介，甲也。艮为守获、为终、为道路。震为惊，坤为惧。	sun zhi gou
损之萃：大都王市，稠人多宝。公孙宜贾，其贷万倍。坤为大都，巽为市。伏震为人、为宝，坤为多，故曰稠人多宝。震为公，艮为孙，巽为贾，故曰公孙宜贾。坤为资货、为万，巽为倍，故曰万倍。资货，宋、元作其贷。依汲古。	sun zhi cui
损之升：秋隼冬翔，数被严霜。甲兵当庭，万物不生。雄犬夜鸣，民扰以惊。详贲之随。宋、元本多雄父夜鸣，民扰以惊八字。依汲古。	sun zhi sheng
损之困：招祸致凶，来螫我邦。痛在手足，不得安息。通《贲》。坎为祸、为痛、为螫。艮为邦、为手。震为足。正反震，故不得息。	sun zhi kun
井：秦失其鹿，疾走先得。勇夫慕义，君子变服。兑西，故曰秦。伏震为鹿，坎为鹿、为疾。震为走、为勇夫。艮为君子。疾走，汲古作高足。依宋、元本。率，宋、元本作变。依汲古。	sun zhi jing
损之损之革：山陵四塞，遏我迳路。欲前不得，复还故处。已详同人之革。	sun zhi ge
损之鼎：一指食肉，口无所得。舌嚵于腹。详颐之离。一，当作以。馋，宋、元本作。	sun zhi ding
损之震：晨夜惊骇，不知所止。皇母相佑，卒得安处。震为晨，互坎为夜。艮为止，坎隐，故不知。伏巽为母，震为王，故曰皇母。互艮为安。	sun zhi zhen
损之艮：豺狼所言，语无成全。误我白马，使乾口来。艮为豺狼。互震为言语，正反震，故曰误。震为马，为白，为口。互大离，故曰干口。误，汲古作“设”。非。依宋、元本。	sun zhi gen
损之渐：呼精灵来，魄生无忧。疾病愈瘳，解我患愁。通《归妹》。震为呼、为帝，故曰精灵。兑为月。震生、震乐，而纳庚，初三月出庚，故曰魄生无忧。坎为疾病，为忧。震解，故病愈而不愁也。愈，宋、元本作癒。依汲古。	sun zhi jian
损之归妺：牧羊逐兔，使鱼相捕。任非其人，卒岁无功，不免辛苦。兑羊震兔。伏巽为鱼，坎为鼠。互离为日。坎劳，故曰辛苦。羊逐兔，鱼捕鼠，皆失所使，犹任人不当而无功也。捕鼠，宋、元本作相捕。非。依汲古。废日，汲古作卒岁。依宋、元本。	sun zhi gui mei
损之丰：堂祥上楼，与福俱居。席地妃治，国安无忧。堂祥，疑与徜徉同。伏艮为堂、为楼、为居、为国、为安。震为帝、为姬，兑为冶好。互坎为忧，震解故无。第三句，宋、元本作席地妃治，依汲古。	sun zhi feng
损之旅：禹召诸神，会稽南山。执玉万国，天下康安。通《节》。震为王，坎劳，故曰禹。震为神，坎众，故曰诸神。艮为山，震南，故曰会稽南山。震为玉，艮为执、为国。坎众，故曰万国。艮为天、为安。神，宋、元本作臣。非。依汲古。张衡赋：嘉群神之执玉兮，疾防风之食言。是自汉皆作群神。神犹后也。	sun zhi lv
损之巽：太姒文母，乃生圣子。昌发受命，为天下主。通《震》，震为主，艮为天，上下二震，故曰昌发受命，为天下主。巽为命。太姒，文王妃，生武王发。文母为太任。《诗》“思齐大任，文王之母”是也。大任生昌，太姒生发，故曰仍生。《大雅》：“大任有身，生此文王。”又曰“缵女维莘，长子维行，笃生武王。”《林》所本也。巽为母，互离，故曰文母。伏震为子，坎为圣。巽为命。伏震为主，伏艮为天。故曰为天下主。按：文王名昌，武王名发，故曰昌发受命，为天下主。通《震》椧。震为主，艮为天，上下二震，故曰昌发受命，为天下主。	sun zhi xun
损之兑：两罝同室，兔无谁告，与狂相触，蒙我以恶。互离为罝，兑卦数二，故曰两罝。伏坎为室，震为兔，震伏，故兔无。伏震为狂，三至上正反震相对，故曰与狂相触。《说文》：“室，实也。”言罝原有兔，因触兔逸，反疑我也。以，汲古作与。非。依宋、元本。	sun zhi dui
损之涣：桃雀窃脂，巢于小枝。动摇不安，为风所吹。寒恐悚栗，常忧殆危。已详噬嗑之涣。	sun zhi huan
损之节：阳春长日，万物华实，乐有利福。震为春、为长。互大离，故曰长日。震为万物、为华。艮为果蓏，故曰实。震为乐、为福，伏巽为利。	sun zhi jie
损之中孚：邻不我顾，而望玉女。身疾疮癞，谁肯媚者？震为邻，艮为顾，二四艮反，故不我顾。艮为我、为望。震为玉，兑为女、为媚，故曰玉女。艮为身而多节，故曰疮癞。我顾，汲古作顾我。依宋、元本。言不反省。按：此诗堪比《诗经》，读之回味无穷；尤妙者，还有天人之纽带—意言象数。	sun zhi zhong fu
损之小过：涸旱不雨，泽竭无流。鱼鳖乾口，皇天不忧。艮为火，故曰涸旱。兑为雨泽，艮止，故不流。巽为鱼，艮为鳖。兑为口，艮火在下，故曰干口。震为帝、为皇，艮为天。震乐，故不忧。言灾重如此，而天不恤。	sun zhi xiao guo
损之既济：狼虎之乡，日争凶讼。受性贪饕，不能容纵。半象重艮，故曰狼虎、曰乡。坎上下口相背，故讼。离为日，又取《损》象，于争讼尤切。	sun zhi ji ji
损之未济：阴注阳疾，水离其室。舟楫大作，伤害黍稷。民饥于食，亦病心腹。三阴皆在内，故曰注。注，灌也。阳皆在外，故疾。《杂卦》：“《未济》，男之穷也。”与此旨同。离、罹同。坎为水、为室。半震为舟，坎为楫。重震，重坎，故曰大作。震为黍稷。坎为病、为心，离为腹。益之第四十二	sun zhi wei ji
益之益：文王四乳，仁爱笃厚。子畜十男，无有折夭。详颐之节。	yi zhi jie
益之乾：下堂出门，东至九山。逢福值喜，得其安闲。此用遇卦益象。艮为堂，坤为下、为门，震出。震东，数九，故曰九山。震为福喜。艮为山、为安。至，汲古作西。依宋、元本。	yi zhi gan
益之坤：城上有乌，自名破家。招呼鸩毒，为国患灾。详坤之蒙。鸩，汲古作丑，依宋、元本。	yi zhi kun
益之屯：伯虎仲熊，德义渊闻。使敷五教，阴阳顺序。详泰之随。泓，宋、元本作闻。依汲古。敷、教，汲古作布、谷。依宋、元本。	yi zhi tun
益之蒙：饮酒醉酣，跳起争鬭。手足纷挐，伯伤仲僵，东家治丧。依比之鼎校。酗，宋、元本作酣。且多手足纷拏四字。	yi zhi meng
益之需：四目相视，稍近同机。日昳之后，见吾伯姊。互离为目，兑数四，故曰四目。昃，日昃也。坎西，离与坎连，日向西，故曰日昃。兑为伯姊，本《大过》也。轨，宋、元本作机，依汲古。姊，汲古作姨。依宋、元本。	yi zhi xu
益之讼：随时逐便，不失利门。多获得福，富于封君。伏震为时、为逐。乾为门，巽为利，故曰利门。乾为福、为富，为君。多，汲古作灵。依宋、元本。	yi zhi song
益之师：陇西冀北，多见骏马。去如焱扬，害不能伤。坎为西，坤为北。震为马，坤坎亦为马，故曰多见骏马。坤为风，故曰猋飚。猋音标，回风也。坎为害、为伤。震解，故不伤。	yi zhi shi
益之比：白龙黑虎，起伏俱怒。蚩尤败走，死于鲁首。详蒙之坎。汲古第三句多期战盘空四字。依宋、元本删。	yi zhi bi
益之小畜：鸿飞戾天，避害紫渊。虽有锋门，不能危身。通《豫》。巽为鸿，在乾上，故曰戾天。坤为渊、为害，坎隐伏，故曰避害紫渊。离色紫也。锋门，丁晏云，《艺文志》有《逢门》《射法》二篇。师古曰：即逢蒙。艮为锋，坤为门，坎为矢，震为射，故曰锋门。坤为身。《诗·大雅》：“鸢飞戾天。”注：“戾，至也。”	yi zhi xiao xu
益之履：平国不君，夏氏作乱。乌号窃发，灵公陨命。详临之晋。君，汲古讹均。非。依元本。	yi zhi lv
益之泰：江汉上游，政逆民忧。阴伐其阳，雄受其殃。坤为水，故曰江汉。在上，故曰上游。坤为政、为逆、为民、为忧。阴上阳下，故曰阴伐其阳，雄受其殃。受其，汲古作者受，依元本。	yi zhi tai
益之否：东家杀牛，闻臭腥臊。神怒不顾，命衰绝周。亳社灾烧，妄夷诛愁。详噬嗑之巽。命衰绝周者，言殷命将绝于周也。	yi zhi pi
益之同人：西诛不服，恃强负力。倍道趍敌，师走败覆。丁云似指项梁。卦伏《师》。《师》坎为西，坤为诛，震健，故恃强负力。震为大涂，巽为倍，故曰倍道趋敌。坤为师徒、为败。徒，汲古作走。非。	yi zhi tong ren
益之大有：一妇六夫，乱扰不治。张王季疾，莫适为公。政道壅塞，周君失邦。此用益象。上巽为妇，下震为夫。震数三，互艮亦为夫，亦数三，故一妇六夫。坤为乱，震为张，艮为季，坤为亡，坎为疾，故曰张亡季疾。震为公，初至五正反震，故曰莫适为公。坤为政，艮为道，艮止，故壅塞。震为君、为周，坤为邦，坤丧，故周君失邦。疾，汲古作“庄”。亡作“王”。依宋、元本。后思“王”者强健，“庄”者严肃。张王季庄，颇与下句莫适为公意合，而韵又协。或汲古是也。	yi zhi da you
益之谦：配合相迎，利之四乡。昏以为期，明星煌煌。欣喜爽泽，所言得当。坎为配合。坤为乡，震卦数四，故曰四乡。坎为昏，艮为明、为星，震为喜，为言。奭，盛也。奭怿，宋、元本作爽泽。依汲古。乡，汲古作贺，依宋、元本。	yi zhi qian
益之豫：猿堕高木，不踒手足。握金怀玉，还归其室。详蒙之临	yi zhi yu
益之随：卷领遁世，仁德不害。三圣攸同，周国茂兴。详需之震。领，汲古作舌。攸，元刊作欣，依宋本。	yi zhi sui
益之蛊：去患脱厄，安无怵惕。上福喜堂，见我欢悦。互大坎为患、为厄、为怵惕。震为福喜，一阳上升，故去患脱厄而无惧也。艮为堂、为我。兑见。患，汲古作危。欢作喜。均依宋、元本。	yi zhi gu
益之临：带季儿良，明知权兵。将师合战，敌不能当，赵魏以强。通《遁》。艮为季，巽为带，故曰带季。带季即带佗。震为儿、为良，故曰儿良。《艺文志》有《儿良》一篇，列兵家。《过秦论》：“《带佗》、《儿良》并称兵家。”故曰权兵。艮为时，巽为利。坤为师，震为战、为赵、为强。时利，宋、元本作明知。依汲古。	yi zhi lin
益之观：鹄思其雄，欲随凤东。顺理羽翼，出次须日。中留北邑，复反其室。详明夷之益。次须日、中，汲古作自日中、须。依宋、元本。	xu zhi li
益之噬嗑：耳如惊鹿，不能定足。室家分散，各走匿窜。互坎为耳。震为惊、为鹿、为足。艮为室家，坎为匿。匿与散韵。汲古作鼠匿，非。依宋、元本。耳，汲古讹且。	yi zhi ke shi
益之贲：甲乙丙丁，俱位我庭。三丑六子，入门见母。震东方甲乙，离南丙丁。艮为庭、为我，震为归，故曰俱归我庭。艮居丑，数三，故曰三丑。坎居子，数六，故曰六子。艮为门，伏巽为母，离为见。归，宋、元本作位。依汲古。	yi zhi ben
益之剥：蹑华颠，观浮云。风不摇，雨不薄。心安吉，无患咎。艮为山、为颠，伏兑为西，故曰华颠。坤为云、为风。兑为雨，兑伏，故云不薄。坤为心、为患。艮安，故无。此皆三字句。元本删不摇，作四字句，非。依宋本、汲古。又，薄，元本作博。患作匿。亦非。	yi zhi bo
益之复：德施流行，利之四乡。雨师洒道，风伯逐殃。巡狩封禅，以告成功。震为德、为行，卦数四，坤为乡，故曰四乡。坤为师、为水，故曰雨师。坤为风，震为伯，故曰风伯。《独断》云：“雨师毕星，风伯箕星”也。古者天下太平，天子必巡狩四方，封太山，禅梁父。震为言，故曰以告成功。	yi zhi fu
益之无妄：水流趍下，遂成东海。求我所有，买鳝与鲤。详损之需。	yi zhi wu wang
益之大畜：和气相薄，膏润津泽，生我嘉谷。兑为和、为润泽。震为生、为谷。按：相薄，言阴阳相合。《大畜》椆二至上山泽通气，亦阴阳相合，故曰和气相薄。	yi zhi da xu
益之颐：忧惊以除，祸不成灾，安全以来。坤忧，震惊，艮安，正反艮，故曰忧惊以除，祸不成灾。互坤为灾祸。	yi zhi yi
益之大过：坚冰黄鸟，常哀悲愁。不见白粒，但覩藜蒿。数惊鸷鸟，飘为我忧。详乾之噬嗑。白，汲古作甘，依宋、元本。巽为白也。末句，宋、元本作飘为我忧。依汲古。	yi zhi da guo
益之坎：翕翕??，实坠崩颠。灭其命身。详泰之谦。下二句，宋、元本作灭其命身。依汲古。陨，各本皆作实。依否之离校。	yi zhi kan
益之离：因祸致福，喜盈其室。通《坎》。互艮为室，震为喜。室，汲古作身。依宋、元本。	yi zhi li
益之咸：佳居千里，不见河海，无有鱼市。坤为陆、为千里、为河海。坤伏，故不见。巽为鱼、为市。乾无，故曰无有鱼市。陆，宋、元本作佳。依汲古。	yi zhi xian
益之恒：鹿得美草，鸣呼其友。九族和睦，不忧饥乏。详同人之蹇。	yi zhi heng
益之遁：出门得堂，不逢祸殃。入户自若，不见矛戟。乾为门户，艮为堂。坤为祸殃，坤伏，故不逢。艮为矛戟，巽为入、为伏，故不见矛戟。党，助也。《论语》：“君子不党。”注：“相助为非曰党。”	yi zhi dun
益之大壮：罍尊重席，命我嘉客。福佑久长，不见祸殃。震为尊罍、为席。兑卦数二，故曰重席。震为嘉、为客、为长。乾为福祐，坤为祸殃，坤伏，故不见。祸，汲古作咎，依宋、元本。罍，汲古作累，依宋、元本。	yi zhi da zhaung
益之晋：鸣鸿俱飞，北就鱼池。鳝鲔鰋鲤，多饶所有。一笱获两，利之过倍。详比之观。鲔，汲古作鲇，依宋、元本校。第四句，宋、元本作多饶所有。汲古作众鸟饶有。皆非。依比之观校。笱，汲古作鸣。依宋、元本。利得，宋、元本作利之。汲古作得之。皆非。仍依比之观校。	yi zhi jin
益之明夷：当风奋翼，与鸟飞北。入我嘉国，见吾庆室。坤为风，震为翼。离为鸟。坤为北、为家国。坎为室，震喜，故曰庆室。	yi zhi ming yi
益之家人：麒麟凤凰，善政得祥。阴阳和调，国无灾殃。详大有之旅。	yi zhi jia ren
益之睽：逐狐东山，水遏我前。深不可涉，失其后便。详大畜之震。	yi zhi kui
益之蹇：丑戌亥子，饥馑前生。阴阳暴客，水绝我食。下艮，先天居戌，后天居丑。坎居亥子。丑、戌、亥、子，皆在北方，北方属水。《史记·货殖传》：“水毁木饥。”故曰饥馑所生，曰阴为暴客。北方坎水，故曰水绝我食。所，宋、元本作前。为作阳。均依汲古。按：艮先天居戌亥，后天居丑寅，坎居子。丑戌亥子乃北方冬藏之所，故言北方坎水，水绝我食，故曰阴为暴客。	yi zhi jian
益之解：狐狸雉兔，畏人逃去。分走窜匿，不知所处。详睽之大有。人，汲古作我。	yi zhi jie
益之损：桀跖恶人，使德不通。炎旱为殃，年谷大伤。坤为恶，故曰桀。伏巽为盗，故曰跖。正反艮，故不通。震为使也。艮为火，故炎旱。震为年谷，兑毁故伤。德，汲古作得。非。依宋元本。	yi zhi sun
益之夫：兔乳在室，行来雀食。虎惧我子，长号不已。此用遇卦益象。震为兔，艮为室、为雀、为虎，艮手，故曰攫。震为子、为长号，正反震，故曰不已。在，汲古作立。非。依宋、元本。来，元本作求。攫讹惧。均依宋本、汲古。	yi zhi kuai
益之姤：土阶明堂，礼让益兴。雄二相得，使民无疾。通《复》。坤为土阶、为礼。震为兴。一阳临五阴，故曰雄雌相得。坤为我、为疾。震解，故无。	yi zhi gou
益之萃：送金出门，并失玉丸。往来井上，破瓮坏盆。坤为门，互艮为金。震为玉，互大坎为丸。震伏，故失玉丸。兑为井，三至上正反兑，故曰往来井上。上，疑为井。以重文作上，故讹为上也。震为瓮、为盆，震覆，故曰破。兑毁故也。往来井井，谓三至上正反兑也，《井》初至四亦正反兑，由此证《井彖》“往来井井”亦由正反兑。焦氏说之甚明也。丸，汲古作兔。依宋、元本。	yi zhi cui
益之升：讽德诵功，美周盛隆。加其旦辅，光济冲人。震为德、为功、为言，故曰讽诵。震为周、为旦、为冲人。言周公旦辅成王，以成周德。光，汲古作夬，依宋、元本。	yi zhi sheng
益之困：盗窃灭身，贰母不亲。王后无党，毁其宝灵。互巽为盗，艮为身。艮伏，故灭身。巽为母，正反巽相背，故曰二母、故曰不亲。震为王、为宝。震伏，故毁。兑为毁也。	yi zhi kun
益之井：六目騤騤，各欲有至。专止未装，俟侍旦明。详蹇之小过。旦明，汲古作明旦。非。明与装韵。依宋、元本。惟首句各本皆作六目睽睽。非。因下云专征，故知用《六月》出师《诗》也。时，各本作待。均依《小过》校。	yi zhi jing
益之革：雀行求粒，误入罟罭。赖仁君子，复脱归室。离为雀、为网。巽为粒。伏震为仁、为脱、为归。艮为君子、为室。网，宋、元本作罟。说作脱。均依汲古。说，古皆通脱。《易林》用古字多。	yi zhi ge
益之鼎：仁德孔明，患祸不伤。期誓不至，室人衘恤。通《屯》。震为仁德、为孔，艮为明，故曰仁德孔明。坤为患祸，艮为室，震为人，故曰室人。震为衔，坤忧，故曰衔恤。	yi zhi ding
益之震：龟厌江海，陆行不止。自令枯槁，失其都市，虽忧无咎。详泰之节。末句，汲古作忧悔咎生，非。依宋、元本。	yi zhi zhen
益之艮：孤独特处，莫依为辅，心劳志苦。坎为孤，艮为独。坎为心、为劳。汲古心上多正字，心下多允济神三字，作四句。依宋、元本。	yi zhi gen
益之渐：伯仲言留，叔子云去。虽自无咎，主母大喜。通《归妹》。震为伯，坎为仲，艮为叔。艮止，故留。震往，故去。巽为母，震为主、为喜，故曰主母大喜。虽，汲古讹谁。依宋、元本。虽去，宋、元本作虽自。汲古作谁云。依局本。	yi zhi jian
益之归妺：初忧不安，后得笑欢，虽惧无患。互坎为忧。震为笑，在外卦，故曰后。	yi zhi gui mei
益之丰：好战亡国，师不以律。称上殒坠，齐侯狠戾，其被灾祟。震为战。坤为国、为师。坎为律。坤坎皆伏不见，故曰亡国、曰师不以律。巽为齐，震为诸侯、为狠。离为灾。似指顷公。被其，宋、元本作其被。依汲古。称上二字，疑有讹。	yi zhi feng
益之旅：鹿在泽陂，豺伤其麑，泣血独哀。通《节》。震为鹿，兑为泽陂。艮为豺，震为麂。麂，鹿子也。兑折，故伤。坎为血、为独、为忧，故曰哀。在，汲古作生，依宋、元本。泣，汲古作淬。依宋、元本。	yi zhi lv
益之巽：天地闭塞，仁智隐伏，商旅不行，利润难得。初至四《大过》，故曰天地闭塞。震为仁，坎为智。皆伏不见，故曰隐伏。震为商旅，震伏，故不行。巽为利。闭，汲古作钤。依宋、元本。	yi zhi xun
益之兑：福德之士，欢悦日喜。夷吾相桓，三归为臣，赏流子孙。通《艮》。互震为福德、为士、为喜。本卦互离，故曰日喜。震为桓、为归，数三，故曰三归。艮为臣、为孙。夷吾，管仲字。《论语》：“管氏有三归。”三归，台名。	yi zhi dui
益之涣：上无飞鸟，下乏走兽。乱扰未治，民劳于事。互艮为鸟，上巽为伏，故曰上无飞鸟。艮为兽，下坎隐伏，故曰下无走兽。震为走也。风散，故扰乱。坎为民、为劳。扰乱，宋、元本作乱扰。依汲古。	yi zhi huan
益之节：据斗运枢，顺天无忧，与乐并居。详谦之观。汲古多所行造德四字。依宋元本。汲古作《小过》林。	yi zhi jie
益之中孚：戴瓶望天，不见星辰。顾小失大，福逃庐外。盆，宋、元本作瓶。墙作庐。依汲古。艮为戴，震为盆，艮为覆震，若戴盆于首，故不见天与星辰也。艮为天、为星，上巽为伏，亦不见也。艮为顾、为小，震为大。艮为墙，伏《小过》震在艮外，故曰福逃墙外。按：《小过》震为生、为福，艮为墙，震居外卦，故曰“福逃墙外”。	yi zhi zhong fu
益之小过：月削日衰，工女下机。宇宙灭明，不见三光。兑为月，艮为日，艮手为削。巽为工、为女，互坎为机。风散艮止，故曰工女下机。艮为天、为宇宙。坎黑，故灭明，故不见三光。艮为光，数三。汲古作《节》林。	yi zhi xiao guo
益之既济：操戟刺鱼，被发立忧，虎脱我衣，狼取我袍，亡马失财。此用益象。艮为戟。巽为鱼、为发。艮为虎狼。震为衣、为马。衣，汲古作舆。依宋、元本。	yi zhi ji ji
益之未济：两人俱醉，相与悖戾。心乖不同，争讼匈匈。此仍用益象。坤迷，故曰醉。震为人，坤数二，故曰两人。坤为悖戾、为心。初至五正反震，故曰心乖、曰争讼。夬之第四十三	yi zhi wei ji
夬之夬：戴尧扶禹，松乔彭祖。西过王母，道里夷易，无敢难者。详讼之家人。松，汲古作从。非。	kuai zhi kuai
夬之乾：狼戾美谋，无言不殊。允厌帝心，悦以获佑。此用遇卦夬象。伏艮为狼。兑为言，乾亦为言，而兑言与乾言相背，故曰殊。乾为帝、为祐。伏坤为心，兑为悦。	kuai zhi gan
夬之坤：岁暮花落，阳入阴室。万物伏匿，绝不可得。候卦《坤》居亥，故曰岁暮。遇卦《夬》为华，后天乾本居亥，阳为阴所牝，故《坤·上六》曰“龙战于野”。战即交也，故曰阳入阴室。其义详《焦氏易诂》中。坤为万物，坤藏，故曰伏匿。	kuai zhi kun
夬之屯：鸡鸣失时，君骚相忧。犬吠不休，行者稽留。伏巽为鸡，震为鸣，艮为时，坎为失。失时者，言至鸡鸣尚未治事，故下曰骚忧。震为君、为相，坤为忧。艮为犬，震为吠、为行，艮止，故稽留。相，汲古作于。依宋、元本。	kuai zhi tun
夬之蒙：凫鷖游泾，君子以宁。履德不愆，福禄来成。艮为凫鹥，坎水，故曰泾。艮为君子。震为德、为福。艮为成。《凫鹥》，《大雅》篇名。首句及第四句皆《诗》语。	kuai zhi meng
夬之需：薄为藩蔽，劲风吹却，欲上不得，复归其宅。通《晋》。坎为鬼，离为恶人，故曰魃。坎为灾、为云。坤为风，艮止，故不能上。艮为宅。首句，宋、元本作薄为藩蔽，劲风吹却。汲古同。惟蕃蔽作蕃皮。兹依小畜之中孚校。	kuai zhi xu
夬之讼：东行破车，步入危家。衡门垂倒，无以为主。卖袍续食，糟糠不饱。通《明夷》。震为东行、为车、为步。坎为破、为室，故曰危家。艮为门，坎平，故曰衡门。艮覆，故曰垂倒。震为主、为袍、为食。为商，故曰卖。震为糟糠，坤虚，故不饱。行，汲古作人。依宋、元本。	kuai zhi song
夬之师：青牛白咽，呼我俱田。历山之下，可以多耕。岁稔时节，民人安宁。详《观》林。	kuai zhi shi
夬之比：异国殊俗，情不相得。金木为仇，百贼擅杀。坤为国、为俗。重坤，故曰异国殊俗。坤为心志，故曰情。艮为金，坎为木、为仇。金克木，故相仇。坎为贼，坤为百、为杀，故曰百贼擅杀。杀，汲古作谷，依宋、元本。	kuai zhi bi
夬之小畜：阴阳精液，高熟晚拆。治卵成鬼，肇生头目。日有大喜。通《豫》。乾阳坤阴，坎为精液、为膏。巽下断，故曰拆。震为胎、为卵，坤为魄，故曰胎卵成魄。艮为头。离为目、为日。震为喜。脱，宋、元本作晚。依汲古。胎，汲古作治。喜作吉。均依宋、元本。《晋语》：其魄兆乎民矣。注：魄，形也。成魄者，言由精液而成胎卵之形，头目以次生也。	kuai zhi xiao xu
夬之履：饥蛊作害，偏多乱缠，绪不可得。离虚，故饥。巽为虫，故曰饥虫。巽为缠、为绪。离为乱，故难得绪。虫，宋、元本作蛊。依汲古。疑蚕之讹。二三句，汲古作多乱缠绵，不可得秋。依宋、元本。	kuai zhi lv
夬之泰：清冷如云，为兵导先。民人冤急，不知西东。伏巽为虫、为青蛉。坤为云、为众，故为兵。震为民人、为急。坤忧，故曰冤急。震东、兑西体连，故不知东西。东西，宋、元本作西东。依汲古。青蛉，宋、元本作清泠。依临之夬校。按，青泠，渊名。见《山海经》《庄子》。兹曰如云，则非渊也。疑清泠为蜻蛉之讹，抑或古字通用。《吕氏春秋》：有人好蜻蛉者，每朝至海上，蜻蛉从游者数万。又《汉志》：越隽郡有青蛉县，青蛉水。而《水经注》作“蜻蛉”，是青蛉与蜻蛉通用，故依临之夬校。此似有故实，俟考。	kuai zhi tai
夬之否：班马旋师，以息劳疲。役夫嘉喜，入户见妻。详观之既济。	kuai zhi pi
夬之同人：坐争立讼，纷纷匈匈。卒成祸乱，灾及家公。详大过之坎。	kuai zhi tong ren
夬之大有：鹿食美草，逍遥求饱。日暮后门，过期乃还，肥泽且厌。通《比》。艮为鹿，坤为草。坎实，故饱。艮为求、为山、为时，故曰期。坎为肥泽。厌，足也。第三句，宋、元本作日暮后门。依汲古。	kuai zhi da you
夬之谦：田鼠野雏，意常欲去。拘制笼槛，不得摇动。详需之随。	kuai zhi qian
夬之豫：月趍日步，周遍次舍。历险致远，无有难处。艮日坎月。震为步趋、为周。艮为次舍。坎险震出，故无难处。	kuai zhi yu
夬之随：天孙帝子，与日月处。光荣于世，福禄祉祉。详解之临。祉祉，依宋、元本。汲古作祺祉。	kuai zhi sui
夬之蛊：晨风文翰，大举就温。昧过我邑，羿无所得。详小畜之革。文翰，鸟名，见《逸周书》。	kuai zhi gu
夬之临：旦生夕死，名曰婴鬼，不可得视。祀，宋、元本作视。汲古作潜视。依小畜之升校。	kuai zhi lin
夬之观：疾贫望仕，使伯南贩。开牢择羊，多得大?。详讼之遁。	kuai zhi guan
夬之噬嗑：长城骊山，生我大残。涉叔发难，唐叔为患。艮为城、为山，震为长、为马，故曰长城骊山。坎为民、为残破，故曰生民大残。艮为叔。涉，陈胜字；叔，吴广字。坎为患，言秦役民筑长城，骊山民不堪命。陈、吴因以为乱，而唐叔兴起也。汉为唐尧后。刘向《高祖颂》云：汉帝本系，出自唐帝。又随之剥云：“唐季发愤，禽灭子婴。”皆指汉高。牟庭谓唐为广，是不知涉、叔为二人，并不知唐季即刘季，故谬误若斯也。涉叔，汲古作涉并。依宋、元本。按：涉叔发难，指秦末陈胜、吴广领导农民大泽乡起义。唐叔，指汉高祖刘邦，刘邦系唐尧之后。	kuai zhi ke shi
夬之贲：娶于姜吕，驾迎新妇。少齐在门，夫子欢喜。详否之涣。	kuai zhi ben
夬之剥：随时春草，旧枝叶起。扶踈条桃，长大美盛，华沃铄舒。艮为时、为木。坤为草。草木，宋、元本作春草。依汲古。灌枝，宋、元本作旧枝。汲古作灌时。今“枝”，依宋、元本，“灌”依汲古。第五句亦有讹字。	kuai zhi bo
夬之复：姬姜既欢，二姓为婚。霜降合好，西施在前。震为姬，伏巽为姜。坤为姓，数二，故曰二姓为婚。坤为霜。《荀子》：“霜降婚嫁，冰泮杀止。”西施，吴王妃。阳息至二成兑为西，故曰在前。既，汲古作悦。依宋、元本。	kuai zhi fu
夬之无妄：戴笠独宿，昼不见日。勤苦无代，长劳悲思。艮为戴、为笠。巽伏，故曰宿。巽寡，故独宿。乾为昼、为日。巽伏，故不见日。伏坤为劳、为悲思。苦、代，汲古作劳、妄。依宋元本。	kuai zhi wu wang
夬之大畜：始加元服，二十系室。新婚既乐，伯季有得。古者年二十行冠礼。艮为冠，故曰元服。乾为始，故曰始加。兑数二，又数十，艮为室，伏巽为绳，故曰二十系室。《易·系·释文》云：“系，系也，续也。”二十系室者，言继续将有室家也，故下曰新婚。或曰古男子三十而娶。然证以孔子伯鱼之年亦不拘也。震为嫁，故曰婚。为乐、为伯。艮为季。得，汲古作德，依宋、元本。	kuai zhi da xu
夬之颐：二室灵台，文所止游。云物备故，长乐无忧。震为冬至，震之反则夏至矣，故曰二至灵台。艮为台，坤为文，艮止震游，故曰文所止游。坤为云、为物、为忧。震乐，故不忧。《左传》：至日登台望云物。具，宋、元本作故。依汲古。文谓文王。《诗·大雅》：“经始灵台，经之营之。”又曰“王在灵囿”。按：《颐》为冬至后，贞震。《复》卦椃亦贞震，主冬至。《复》之对卦则为《姤》卦，《姤》贞巽，主夏至，震巽相反复，故曰二至灵台。灵台，观象台也。	kuai zhi yi
夬之大过：久阴霖雨，涂行泥潦。商人依山，市空无有。伏坤为阴、为水。互大坎，故曰霖雨。伏震为大涂，坤为泥潦。震为商人，艮止，故休。巽为市，坤虚，故曰市空。震为玉、为宝。震伏，故曰无宝。休止，宋、元本作依山。依汲古。宝，各本皆作有。依革之睽校。	kuai zhi da guo
夬之坎：城坏压境，数为齐病。侵伐不休，君臣扰忧。上下屈竭，士民无财。互艮为城，坎破，故曰城坏。艮为境，伏巽为齐，坎为病，上下坎，故曰数为齐病。震为侵伐，正反震，故曰不休。震君艮臣，正反艮震，故曰扰乱、曰上下屈竭。巽为利，巽伏，故乏财。震为士也。《林》意似指吴伐齐事。乏，宋、元本作无。依汲古。	kuai zhi kan
夬之离：南国盛茂，黍稷醴酒。可以飨养，乐我嘉友。通《坎》。艮为国，离南，故曰南国。震为盛茂、为黍稷，坎为酒，兑口，故曰飨养。艮为友，震为乐。友，依宋、元本。汲古作祐。	kuai zhi li
夬之咸：忧在心腹，内崩为疾。祸起萧墙，意如制国。通《损》。坤为忧、为心腹、为内、为疾。兑为毁折，与坤连体，故曰忧在心腹，内崩为疾。坤为祸、为墙，震为草莽，故曰萧墙。坤为心意、为国。意如，鲁三家季平子名也。《论语》：吾恐季氏之忧，不在颛臾，而在萧墙之内也。制国，言专政。	kuai zhi xian
夬之恒：朽根刖树，花叶落去。卒逢火焱，随风僵仆。巽木下断，故曰朽根，故曰刖树。兑华，震叶，巽陨，故曰落去。初至四正反巽，故曰猋。猋，回风也。巽陨落，故僵仆。大猋，宋、元本作火焱。非。依汲古。	kuai zhi heng
夬之遁：树表为坛，相与期言。午中不会，宠名弃废。《史记·田穰苴传》：苴与庄贾期：“旦日日中会”，先期至军，立表下漏，以待庄贾。日午不至，杀之。艮为坛、为时、为言，故曰期言。艮为日，纳丙，故曰日午。乾为宠荣，阴消阳，故曰宠荣废弃。荣，宋、元本作名。依汲古。期，汲古作笑。非。依宋、元本。	kuai zhi dun
夬之大壮：四足俱走，奴疲在后。德战不胜，败于东楚。震卦数四，故曰四足。艮为奴仆，艮伏，故曰在后。震为战，兑卦数二，故曰两战。震为东、为楚，兑毁，故败。两，宋、元本作德。非。依汲古。	kuai zhi da zhaung
夬之晋：执辔西朝，回还故处。麦秀伤心，叔父无忧。通《需》。兑为西，艮手为执、为拘。辔所以拘拂马，疑艮象也。坤为麦、为心。艮为叔，乾为父，坤忧，言箕子朝周，过殷墟，作麦秀之歌。箕子为纣叔父。西，汲古作在。依宋、元本。有，宋本、汲古作无。依元本。	kuai zhi jin
夬之明夷：长夜短日，阴为阳贼。万物空枯，藏于北陆。震为长，坤坎皆为夜，故曰夜长。离日居坎，故日短，阳皆在阴下，坎为盗，故曰阴为阳贼。言阴贼阳也。坤为万物、为空虚，离为枯。坤藏坎北，故曰藏于北陆。首句，宋、元本作长夜短日。依汲古。	kuai zhi ming yi
夬之家人：鸣鸠七子，均而不殆。长大成就，弃而合好。离为鸠，伏震为子，数七，故曰七子。巽为长大，坎为合。鸤，各本讹鸣，非。殆音以，与子韵。《鸤鸠》，《曹风》篇名。“鸤鸠在桑，其子七兮。淑人君子，其仪一兮。”	kuai zhi jia ren
夬之睽：三羊上山，驰至大原。黄龙负舟，遂到夷伤，究其玉囊。兑为羊，离卦数三，故曰三羊。伏艮为山。余象未详。遂，汲古作逐。	kuai zhi kui
夬之蹇：手足易处，头尾颠倒。公为雌妪，乱其蚕织。此用夬象。乾为首，在下，伏震为足，覆在上，故曰首足易处。乾为头，在下，伏艮为尾，在上，故曰首尾颠倒。乾为公，上兑，故曰雌妪。巽为蚕、为织。巽覆，故曰乱其蚕织。	kuai zhi jian
夬之解：登高望家，役事未休。王政靡盬，不得逍遥。详鼎之困。	kuai zhi jie
夬之损：畏昏不行，候待旦明。燎猎受福，老赖其庆。兑为昧，坤为畏、为昏。震为行，坤为闭，故曰畏昏不行。艮为明，震为旦，艮止，故曰候旦待明。震为猎，艮为火，故曰燎猎。坤为老，震为福庆。太公年八十遇文王田猎，后封于齐，故曰老赖其庆。	kuai zhi sun
夬之益：孤独特处，莫依无辅，心劳志苦。详益之艮。	kuai zhi yi
夬之姤：山石朽破，消崩堕坠。上下离心，君受其祟。乾为山、为石。下断，故朽破坠堕。乾为上，巽为下。坤为心，坤伏，故离心。乾为君，阴消阳，故君受其崇。堕坠，汲古作坠堕。不协。依宋、元本。崇、坠皆去声。	kuai zhi gou
夬之萃：文母圣子，无疆寿考。为天下主，人受其福。坤为文、为母。伏乾为圣，震为子，故曰文母圣子。艮为寿，坤为天下，伏震为主。宋、元本多人受其福四字。依汲古。按：象解甚当。	kuai zhi cui
夬之升：倔傀加俄，前后相违。言如鳖咳，语不可知。坤为仪，兑刚卤，故为倔傀。倔傀，倔强貌。兑见巽伏，故曰前后相违。震为言、为咳，伏艮为鳖。初至四正反兑，故语不可知。《诗》：无非无仪，惟酒食是议。	kuai zhi sheng
夬之困：五龙俱超，强者敢走。露我苗稼，年岁大有。巽卦数五，伏震为龙，故曰五龙。兑为刚强，兑毁，故曰败走。巽为苗稼，兑为雨泽，故曰露我苗稼。伏震为年岁。败，宋、元本作敢。依汲古。	kuai zhi kun
夬之井：虎除善猛，难为功医。骥疲盐车，困于衘棰。详艮之夬。伏艮为豦除，坎为疑。震为骥、为车。兑为卤，故曰盐车。坎劳，故疲困。兑为衔，震为衔。豦，宋、元本作虎。汲古作雷。依艮之夬校。攻，宋本、汲古作功。元本作政。政者，攻形之讹。功者，攻音之讹。亦依艮之夬校。攻，治也。难，汲古作虽。依宋、元本。	kuai zhi jing
夬之革：江南多蝮，螫于手足。冤烦诘屈，痛彻心腹。通《蒙》。坎为江、为螫、为蝮。震为南、为足，艮为手。坎为冤烦、为诘屈、为痛、为心。坤为腹。我，宋、元本作于。	kuai zhi ge
夬之鼎：心无所据，射鹿不得。多言少实，语成无事。通《屯》。坎为心，震为射、为鹿。正反震，故曰多言。坤虚，故少实。所，汲古作可，依宋、元本。无成，宋、元本作成无。依汲古。	kuai zhi ding
夬之震：君明主贤，鸣求其友。显德之政，可以履事。震为君。互艮为臣、为明、为友、为求。震为鸣、为德。艮为显，故曰显德。震为士、为履。坎为土。土，宋、元作事。依汲古。按：震为德、为鸣，艮为明，故曰显德。震为生、为言、为飞、为翼，故显德于天下。	kuai zhi zhen
夬之艮：安上宜官，一日九迁。逾群越等，牧在常山。详履之节。上，汲古作土。群越作越群。均依宋、元本。养，宋、元作在。依汲古。	kuai zhi gen
夬之渐：俊辞解谢，除去垢污。惊之成患，婴氏醳残。艮山，故曰峻。峻词犹严词也。坎为垢污，伏震为惊，坎为患。峻，汲古作保。污作活。婴作屡。均依宋、元本。去酷，宋、元本作氏。依汲古。婴盖撄之假借字。	kuai zhi jian
夬之归妺：翁狂妪盲，相牵北行。欲归高邑，迷惑不得。震为翁、为狂。伏巽为妪，兑半离，故曰妪盲。伏艮为牵，互坎，故北行。震为行、为归。艮为高邑。坎疑，故曰迷惑不得。言不得至高邑也。	kuai zhi gui mei
夬之丰：醉卧道傍，迷旦失明，不全我生。通《涣》。巽进退不果，故曰醉。震为道傍、为旦。艮为明，坎隐，故曰失明。坎破，故曰不全我生。震为生。旦，汲古讹且。全讹合。均依宋、元本。	kuai zhi feng
夬之旅：北登鬼丘，驾龙东游。王叔御后，文武何忧？通《节》。坎为北、为鬼，艮丘，故曰北登鬼丘。震为龙，位东，故曰驾龙东游。震为王，艮为叔，故曰王叔。王良善御，故不忧。离为文，伏震为武。叔，汲古作母。依宋、元本。	kuai zhi lv
夬之巽：恬淡无患，游戏道门。与神往来，长乐以安。巽为伏，故曰恬淡。坎伏，故无患。伏震为游戏，艮为道、为门。震为神，巽究成震，故曰与神往来。震为乐。往来，汲古作来往。乐，汲古作出。均依宋、元本。	kuai zhi xun
夬之兑：以缗易丝，抱布自媒。弃礼急情，卒罹悔忧。详蒙之困。忧悔，汲古作悔忧。依宋、元本。缗，元本作婚。依宋本、汲古。急情，汲古作怠惰。依宋、元本。	kuai zhi dui
夬之涣：被服大冠，游戏道门。以礼相终，身无殃患。震为衣。艮为冠、为道、为门、为终、为身。坎为灾患，震解，故无。衣，宋、元本作大。灾作殃，皆依汲古。	kuai zhi huan
夬之节：大麓鱼池，陆为海涯。君子失行，小人相携。中爻艮为山麓，伏巽为鱼，兑为池，故曰大麓鱼池。兑为海，艮为陆，艮兑连体，故曰陆为海涯。艮为君子，艮止，故失行。震为人，兑小，故曰小人。艮手为携，正反艮，故曰相携。大，汲古作天。池作地。依宋、元本。	kuai zhi jie
夬之中孚：渊泉溢出，为我邑祟。道路不通，孩子心愦。兑为渊泉，互震出，故曰渊泉溢出。艮为我、为邑，兑毁，故曰为我邑崇。震为道路，艮止，故不通。震为孩子，坎为心。卦中虚无心，故曰孩子心愦。《集韵》：“愦，乱也。”孩子与箕子音同。《易林》以震为孩子，是读《明夷·六五》“箕子之明夷”为孩子之明夷也。我邑，汲古作邑之。依宋、元本。愦，元本作惯。依宋本、汲古。	kuai zhi zhong fu
夬之小过：十里望烟，散涣四分。形体灭亡，可入深渊，终不见君。详豫之观。方，汲古作分。依宋、元本。	kuai zhi xiao guo
夬之既济：传言相误，非奸径路。鸣鼓逐狼，不知迹处。详乾之无妄。干，毛作好。宋、元作奸。依《无妄》校。径，汲古讹经。误作谈。依宋、元本。	kuai zhi ji ji
夬之未济：东失大珠，西行弃襦。时多不利，使我后起。多用半象。《汉书》：“终军至关，弃襦于地。”注：“襦，关验也。”按《易·既济》《汉书》皆作繻。繻、襦通用。《周礼》：罗氏及弓人。前郑注两引《易》，既作“襦”，又作“繻”，是通用也。姤之第四十四	kuai zhi wei ji
姤之姤：河伯大呼，津不可渡。往复尔故，乃无大悔。详屯之大有。按：通《复》椃。坤为河，震为伯，为呼，故曰河伯大呼。震为覆艮，重坤则山摇地动，河海泛滥，故曰津不可渡。《姤》《复》相对，震巽相往来，故曰往复。乾为福，震为生、为乐，故无大悔。	gou zhi gou
姤之乾：蒙被恩德，长大成就。柔顺利贞，君臣合好。此用姤象。上乾为恩德、为大。下巽为柔顺。《姤·彖传》：“天地相遇。”天地即君臣，故曰君臣合好。	gou zhi gan
姤之坤：东山西山，各自止安。心虽相望，意不同堂。详渐之屯。第三句，汲古本作虽欲登望。依宋、元本。竟，宋、元本作意。依汲古。	gou zhi kun
姤之屯：登山上谷，与虎相触。猬为功曹，班叔奔北，脱之嘉国。详蹇之艮。	gou zhi tun
姤之蒙：踬跛未起，失利后市。坎蹇，故跌。巽为利市，巽伏，故失利后市。震为鹿子，坤丧，故不得。宋、元本无末句。依汲古。	gou zhi meng
姤之需：结珠怀履，卑斯以鬼，为君奴婢。通《晋》。震为珠履，震覆，故曰结珠怀履。言不见也。艮为奴婢、为斯役。坤为鬼。似，汲古作以。依宋、元本。	gou zhi xu
姤之讼：鸡鸣失时，民侨劳苦。厖吠有威，行者留止。通《明夷》。巽为鸡、为鸣。震为时辰，坎失，故失时。坤为民，与震连，故曰侨。侨，旅寓也。震为商旅，坎为劳，震为。，多毛犬也。震多毛，故为。震为威，坎陷，故留止。三四句，汲古作犬吠不休。留止作稽留。依宋、元本。此似说《郑风》“女曰鸡鸣”诗意，故曰劳苦。非《齐风·鸡鸣》诗也。《召南》：“无使也吠。”兹作。《说文》：“，多毛犬。”毛传：“，狗也。”是焦与毛义同，而字微异。	gou zhi song
姤之师：陈妫敬仲，示兆兴姜。乃寓营丘，八世大昌。详屯之噬嗑。第二三句，汲古作北兴齐姜，营丘立适。依宋、元本。	gou zhi shi
姤之比：鹿畏人匿，俱入深谷。短命不长，为虎所得，死于牙腹。震为鹿，震覆，坎为隐、为畏，故曰鹿畏人匿。艮为谷，初至五形长，故曰深谷。艮为虎，坤为死，故曰短命。坤为腹，伏兑为牙，故曰死于牙腹。	gou zhi bi
姤之小畜：言无约结，不成契劵。殷叔季女，公孙争之，强入委禽，不悦于心，乃适子南。详颐之革。姬，宋、元本作女。依汲古。事在昭公元年。	gou zhi xiao xu
姤之履：鼓瑟歌舞，欢遗于酒。龙喜张口，大喜在后。通《谦》。震为鼓、为瑟、为歌舞、为欢喜。坎为酒。震为龙、为口、为后。遗，汲古作悦。依宋、元本。	gou zhi lv
姤之泰：凶忧灾殃，日益章明。祸不可救，三郤夷伤。详需之复。章明与“殃”、“伤”韵。汲古作明章，以期韵协。岂知“明”、“殃”古亦协。故依宋、元本。	gou zhi tai
姤之否：水流趍下，遂成东海。求我所有，买鳝与鲤。详益之无妄。至，汲古作成。非。	gou zhi pi
姤之同人：阴为阳贼，君不能克。举动失常，利无所得。通《师》。上下五阴，坎为盗，故曰阴为阳贼。震为君，阳寡，故不能胜阴。巽为利，坤虚，故无得。克，汲古讹充，动作，均依宋元本。	gou zhi tong ren
姤之大有：离床失案，龟丧其愿。都市无会，叔季怀恨。通《比》。艮为案、为床、为龟。坤丧，故曰离、曰失、曰丧。坎为心，故曰愿。坤为都市，艮为叔季。坎忧，故曰怀恨。	gou zhi da you
姤之谦：壅遏堤防，水不得行。火慎阳光，阴霓伏藏，走归其乡。详比之大畜。火，汲古讹大。依宋、元本。艮为火也。盛，各本皆作慎。音讹字。依比之大畜校。	gou zhi qian
姤之豫：躄屈复伸，本乘浮云，贵宠毋前。坎蹇，故曰躄屈。震为伸、为东。坤为云，艮为贵。毋前者，言莫过也。东，宋、元本讹本。依汲古。又按《三国志·关张传》：亮知羽护前。护前，犹好胜贵宠。毋前者，言既贵宠，宜退让也。	gou zhi yu
姤之随：实沉参虚，以义断割。次陆服薪，成我霸功。艮为星辰，故曰实沈、曰参伐。《考工记》：“熊旗六斿，以象伐也。”注：伐属白虎宿，与参连体而六星。《汉书·天文志》：“太白曰西方秋，金义也。”以义断割，谓太白主兵杀也。次陆服刑者，谓鲍叔迎管仲至堂阜，仲持斧请罪也。第三句恐有讹字。伐，宋、元本作罚。依汲古。局本改墟。非。刑，依汲古。谓管仲也。宋、元本作薪。非。	gou zhi sui
姤之蛊：金泉黄宝，宜与我市。娶嫁有息，利得过母。艮为金，震为宝、为玄黄。兑为泉，故曰金泉黄宝。巽为市，震为归，故曰娶嫁。震为子，故曰息。息，生也。巽为母、为利。言以宝泉权子母，息过母也。得，汲古作后。依宋、元本。	gou zhi gu
姤之临：禹召诸侯，会稽南山。执玉万国，天下康宁。详损之旅。康安，依损之旅校。各本皆作康宁。	gou zhi lin
姤之观：三?作蛊，践迹无与。胜母盗泉，君子不处。《左传》：“三虫为蛊。”巽为虫，艮数三，故曰三虫为蛊。蛊，坏也。震为迹，震覆，故无迹。巽为母、为盗，坤水，故曰盗泉。《家语》：“孔子忍渴于盗泉，里名胜母，曾子回车。”故曰不处。艮为君子。	gou zhi guan
姤之噬嗑：花叶堕落，公归妪宅。夷子失民，洁白不食。伏兑为华，震为叶。巽为陨落、为妪。震为公、为归，艮为宅，故曰公归妪宅。坎为平，故曰夷。坎为民、为失。巽为白，故曰洁。言伯夷让国，不食周粟也。陨，宋、元作堕。己作白。均依汲古。妪，汲古作枢，依宋、元本。	gou zhi ke shi
姤之贲：履机惧毁，身王子废。终得所欲，无有凶害。互震为履，坎为机。震在坎上，故曰履机，而坎为破、为惧，故曰惧毁。艮为身，震为子。上卦震覆，故曰子废。艮为终，坎为欲、为害。按：震为子，《贲》椀上卦震覆，故曰子废。神妙！	gou zhi ben
姤之剥：道理和德，仁不相贼。君子攸往，乐有利福。艮为道。乐，汲古作我。依宋、元本。	gou zhi bo
姤之复：合匏同牢，姬姜并居。震为匏、为牢。匏，合卺杯。牢，《史记·平准书》：“官与牢盆。”注：乐彦云：“牢，盆名。昏礼，同牢而食。”震为姬，伏巽为姜，震巽皆在初，故曰姬姜并居。《礼记·昏义》男迎“妇以入，共牢而食，合卺而”。汲古多寿考长久四字。依宋、元本。	gou zhi fu
姤之无妄：关雎淑女，贤妃圣偶。宜家寿母，福禄长久。艮为鸟，故曰关睢。乾为善，巽女，故曰淑女、曰贤妃、曰圣偶。乾为圣也。艮为家、为寿，巽为母，故曰寿母。乾为福禄、为久。此说《关睢》诗意。与毛同。	gou zhi wu wang
姤之大畜：骐骥晚乳，不知子处。旋动悲鸣，痛伤我心。乾为马，艮为乳，在外，故曰骓骥脱乳。震为子，三上正反震，故不知。震为踵，正反震，故曰旋踵。震为鸣，伏坤，故曰悲、曰心痛。骓，宋、元本作骐。脱作晚。踵作动。均依汲古。	gou zhi da xu
姤之颐：智嵓绝理，阴孽谋生。十日不食，困于申亥。坤为阴。数十，上艮为日，故曰十日。震为食，坤闭，故不食。坤居申，艮居亥，艮为拘，故困于申亥。知严，宋、元作智岩。依汲古。主，宋本作生。依元本、汲古。《左传·昭公十三年》：楚灵王“缢于芋尹申亥氏，申亥以其二女殉而葬之。”按：《颐》椇互坤，后天坤居申；上艮，先天艮居亥，艮为拘，故曰困于申亥。言申亥氏父女死于楚灵王之手。寓履霜坚冰，阴孽无制之时。	gou zhi yi
姤之大过：监诸攻玉，无不穿凿。麟凤成形，德象君子。三仁翼事，所求必喜。通《颐》。丁云，《淮南子》：“玉待诸而成器。”注：“诸，攻玉之石。”艮为石，震为玉，艮手，故曰攻玉、曰穿凿。震为龙，震反在上，故曰具举。兑为鲁，巽为工，故曰鲁班。鲁班即公输般，巧匠也。坤文为麟凤、为形，艮为君子。君子之德，温如玉，故玉象君子。诸本皆无三四句。君子下多“三仁翼事，所求必喜”八字，与上文不类。兹依艮之明夷校。	gou zhi da guo
姤之坎：昧暮乘车，以至伯家。逾梁渡河，济脱无他。坎为昧暮。互震为车、为伯。艮为家、为梁。坎为河。	gou zhi kan
姤之离：吾有黍粱，委积外塲。有用服箱，运致我藏，富于喜粮。互巽为黍稷。伏艮为场、为角。角谓牛，言有牛服箱而运也。伏震为车箱、为富、为粮。巽伏，故曰藏。稷，宋、元本作梁。角讹用。嘉讹喜。均依汲古。	gou zhi li
姤之咸：喜笑且语，不能掩口。官爵并至，庆贺盈户。兑悦，故喜笑。兑口，故语。艮为官爵。乾为户、为盈。户，汲古作门。依宋、元本。兑口在上，故不掩。	gou zhi xian
姤之恒：雾露雪霜，日暗不明。阴孽生疾，年谷大伤。伏坤为雾、为雪霜，兑为雨露。乾为日，兑为昧，故曰日暗不明。伏坤为阴、为疾。震为年谷，兑折，故伤。为，宋、元本作生。依汲古。	gou zhi heng
姤之遁：伯去我东，发扰如蓬。寤寐长叹，展转空床。内怀怅恨，摧我肝肠。通《临》。见前。第二句，宋、元作发扰如蓬。依汲古。摧我，汲古作心摧。依宋、元本。	gou zhi dun
姤之大壮：亡羊补牢，毋损于忧。兑为羊，兑折，故亡羊。伏艮为牢。牢，《说文》：“牛，闲也。”艮手，故曰补。震为张，艮为牛，艮伏，故张氏失牛。震为马、为走、为鹄。伏巽为盗、为鱼。宋、元本补牢下，作母损于忧。只二句。今依汲古。	gou zhi da zhaung
姤之晋：贩鼠卖卜，利少无谋，难以得家。此用遇卦姤象。下巽为利市，故曰贩卖。巽为伏，故亦为鼠。为虫，故为龟。二者皆小物，故曰利少。顾云，贩鼠卖朴者，《战国策》：周人谓玉未理者为璞，郑人谓鼠未腊者为朴。郑人怀朴至周，曰欲买璞乎？出之乃鼠。按，宋本作卖朴，元本作卖卜，汲古作卖蛙。，古文蛙字。顾千里等皆主张作朴。然以韵言，蛙与家叶。卖蛙，又与上贩鼠等事类。以象言，《姤》下巽，巽伏，亦可为鼠。巽为虫，故为蛙。蛙善鸣，巽同声相应，尤切。疑汲古作卖蛙是，故从之。	gou zhi jin
姤之明夷：西戎为疾，幽君去室。陈子发难，项伯成就。坎为西，坤为戎、为疾，故曰西戎为疾。坎为幽，震为君，坎为室。言幽王因犬戎失国也。震为陈、为子。陈涉首起反秦。震为伯，坎为项，言陈涉首发难，项氏因以兴。又，鸿门会，项伯护高祖，亦通。	gou zhi ming yi
姤之家人：秋风生哀，花落生悲。公室多难，羊舌氏衰。巽为风，坎西，故曰秋风。坎忧，故曰哀。震为华，震伏不见，巽陨落，故曰华落。坎为室、为难，伏震为公，故曰公室。兑为羊，为舌。兑覆，故曰衰。心，宋、元本作生。依汲古。公室，指晋。羊舌氏，晋大夫。至昭公二十八年，叔向子杨食我为六卿所灭。	gou zhi jia ren
姤之睽：持福厌患，去除天残。日长夜尽，喜世蒙恩。重离，故曰日长。大，宋、元本作天。非。依汲古。喜，汲古作嘉。依宋、元本。	gou zhi kui
姤之蹇：新授大喜，福复重来。乐且日富，是惟丰财。此用遇卦姤象。《姤》通《复》。震为喜、为福履。坤为重，故曰重来。震为乐，坤为多、为财，故曰丰财。履，宋、元本作复。足用作是惟。皆非。依汲古。	gou zhi jian
姤之解：前顿却踬，左跌右逆。登高安梯，复反来归。重坎，故曰顿、曰踬、曰跌。震左，坎西为右。震为登、为高，卦似梯形。震为归。却，退后也。言前后左右皆不可，只有梯高而反耳。	gou zhi jie
姤之损：梦饭不饱，酒未入口。婴女虽好，媒雁不许。震为粟米，故曰饭。坤迷，故曰梦。梦饭，虚也。坤为虚，故不饱。兑为口，坤为水，亦为酒。坤闭，故不入口。兑少为婴女，兑为媚，故女好。震为嫁，上卦震覆不能嫁，故媒雁不许。兑为口舌、为巫媒，亦以口舌为用者也。故兑亦为媒。《礼·昏义》：“婿亲迎奠雁于庙。”不成昏即不奠雁，故曰媒雁不许。雁，依宋、元本。汲古作应。非。艮为雁，《渐》卦以艮为鸿。鸿、雁，一也。	gou zhi sun
姤之益：大都王市，稠人多宝。公孙宜贾，资货万倍。坤为大都，震为王，巽为市。震为人、为宝，坤多，故曰稠人多宝。艮为孙，震为公、为商贾。坤为资财。巽为倍，坤多，故曰万倍。贾，汲古作买。货作祸。依宋、元本。	gou zhi yi
姤之夬：两人俱醉，相与悖戾。心乖不同，争讼匈匈。乾为人，兑卦数二，故曰两人。巽为心，上卦巽覆，故曰心乖。乾为言，兑言与乾言相背，故曰讼争。《易·夬·九四》：“闻言不信。”《林》所本也。	gou zhi kuai
姤之萃：身无头足，超跖空乖。不能远之，中道废休，失利后时。坤为身。艮亦为头，艮伏，兑见上缺，故曰无头。震为足，震伏，故无足。无足则不能超越。坤为乖、为虚，故曰超蹠空乖。艮为道，艮止，故休。之，往也。言不能远之，中道而废也。巽为利，艮为时，兑折，故失利后时。废，汲古作疲。时作市。均依宋、元本。	gou zhi cui
姤之升：三人俱行，六目光明。道逢淑女，与我骥子。震数三，故曰三人行。三人则六目。伏艮为目、为明。震为善，兑女，故曰淑女。震为大涂，故曰道。震为马、为子，故曰骥子。目，汲古作日，依宋、元本。	gou zhi sheng
姤之困：进仕为官，不若复田，获寿保年。通《贲》。艮为仕、为官。震为复，艮为田，艮止，故复田。艮为寿，震为年。仕，汲古作士。非。依宋、元本。复，反也。言仕宦在外，不如归耕乐。	gou zhi kun
姤之井：先易后否，失我所市。骚苏自苦，思吾故土。下巽为利，故曰先易。上坎为陷，故曰后否。巽为市，坎失，故曰失市。坎为劳，故曰苦。坎为忧，故曰思。坤为事，坤变坎，故曰思吾故事。《易》曰“震苏苏”，惊惧不安之貌。骚苏自苦，言骚扰劳苦也，皆坎象。事，宋、元本作土。非。依汲古。	gou zhi jing
姤之革：苏氏发言，韩魏无患。张子驰说，燕齐以安。巽为薪、为苏，兑西为秦、为言，故曰苏秦发言。伏坤为国，故曰韩魏。伏震为张、为子、为言，故曰张子驰说。上兑为燕，巽为齐。张子，张仪也。张仪连横，苏秦合从，游说六国。	gou zhi ge
姤之鼎：武库军府，甲兵所聚。非里邑居，不可舍止。详师之蹇。此以伏震为武，坤为军府。艮为甲兵。	gou zhi ding
姤之震：一身三口，莫适所与。为孺子牛，田氏主咎。《晏子春秋》：田开疆、公孙接、古冶子，勇而无礼。晏子馈之二桃，使“计功而食”。三人二桃，田开疆、公孙接各言功持桃，古冶后言。二人惭，自杀，古冶亦自杀。所谓“二桃杀三士”也。艮为桃，伏兑卦数二，故曰二桃。震为口，数三，故曰三口。震为孺子，艮为牛。按《左传》：“尔忘君之为孺子牛乎？”注：“孺子，荼也。”景公常衔绳为牛，荼牵之而折其齿。后田恒杀荼，故曰生咎。艮为田也。二桃，宋元本作一身。汲古作三桃。丁晏云：《唐韵》正“口”字。注引作“二桃”。依丁校。生，宋、元本作主。依汲古。	gou zhi zhen
姤之艮：西山东山，各自止安。心虽相望，竟未上堂。详姤之坤。第三句，汲古作虽相登望。依宋、元本。第四句，宋、元本作竟未上堂。依汲古。艮山、震东、坎西，故曰东山西山。又，震为东，震反为艮，则西也。艮止，故安。坎为心，艮为望。三上正反艮，故曰相望。艮为堂。	gou zhi gen
姤之渐：不改柯叶，和气中适。君子所在，安无怵惕。坎为和，艮为君子。冲，宋、元本作中。依汲古。此似用归妹象。震为柯叶，兑为冲和。	gou zhi jian
姤之归妺：将戌击亥，阳藏不起。君子散乱，太山危殆。兑居酉，下戌，故曰将戌。坎居子，上亥，故曰系亥。言戌在兑下，若为酉所将；坎在亥下，若系于亥也。阳皆居阴下，故曰藏。艮为君子、为山，上卦艮覆，故曰散乱、曰危殆。山，汲古作上。依宋、元本。亥叶，音喜。殆，音以。皆古韵。按：首二句言戌亥冬令，阳藏失用，阴气弥漫，而代有终。	gou zhi gui mei
姤之丰：天官列宿，五神舍室。宫关完坚，君安其居。伏艮为天、为官、为星宿。震为神，巽卦数五，故曰五神。伏艮为宫室、为完坚。震为君。五神，五星也。	gou zhi feng
姤之旅：左手把水，右手把火。如光与鬼，不可得从。通《节》。震为左，艮手坎水，故曰左手把水。兑为右，艮火，故曰右手把火。艮为光，坎为鬼。光、鬼皆虚物，故不可从。震为从。从，汲古作徙。依宋、元本。	gou zhi lv
姤之巽：逐狐东山，水遏我前。深不可涉，失利后便。详大畜之震。	gou zhi xun
姤之兑：水渎鱼室，来灌吾邑。冲没我家，与狗俱游。巽为鱼，伏坎为水、为室。伏艮为邑、为家、为狗。家与狗皆在水上，故曰俱游。没，汲古作破。依宋、元本。	gou zhi dui
姤之涣：山险难登，涧中多石。车驰轊击，重载伤轴。担负善踬，跌踒右足。详乾之谦。	gou zhi huan
姤之节：槽空无实，豚彘不食。庶民屈竭，离其居室。艮为槽，震虚，故不实。巽为豕，艮止，故豚彘不食。坎众，故曰庶民。坎为屈、为室。槽，宋、元本作糟。依汲古。	gou zhi jie
姤之中孚：执热烂手，火为灾咎。公孙无赖，败我玉宝。艮为执，艮火，故曰热。巽为烂，故曰执热烂手。《诗·大雅》：“谁能执热，逝不以濯。”震为公，艮为孙、为室。震为王、兑毁，故败王室。火，汲古讹大。依宋、元本。王室，宋、元讹玉宝。依汲古。	gou zhi zhong fu
姤之小过：三虎上山，更相噬啮。心志不亲，如仇与怨。艮为虎，数三，故曰三虎上山。兑口，故噬啮。正覆兑相对，故曰更相噬啮。巽为心志，正反巽，故不亲而如仇怨也。与，汲古作如。依宋、元本。	gou zhi xiao guo
姤之既济：西家嫁子，借邻送女。嘉我淑姬，宾主俱喜。坎为西。余多用半象。震为嫁、为主。嫁子，汲古作嫁女。依宋元本。	gou zhi ji ji
姤之未济：克身洁己，逢禹巡狩。锡我玄圭，拜受福祉。用半象，详屯之大畜。克，元本作尅。依宋本、汲古。焦氏易林注卷十二萃之第四十五	gou zhi wei ji
萃之萃：蒙庆受福，有所获得。不利出城，病人困棘。伏震为福庆，艮止，故有获，故不利出域。艮为域。互大坎为病、为棘。域，汲古作城。病、棘作“疾”、“极”。依宋、元本。	cui zhi cui
萃之乾：硕鼠四足，飞不上屋。颜氏渊德，未有爵禄。《说文》：“鼫鼠五技，能飞不能上屋。”此用萃象。艮为鼠，伏震为足，卦数四，故曰四足。艮为飞、为屋、为颜、为爵。淑，汲古作渊。依宋、元本。	cui zhi gan
萃之坤：新受大喜，福履重职，乐且日富。兑为悦，正反兑，故喜乐。坤为重，坤多，故曰富。仍用萃象。按：此用萃象，三至上正反兑，亦正反巽，伏乾为金，巽为利市三倍。兑乐而巽富，故曰乐且日富。	cui zhi kun
萃之屯：克身整己，逢禹巡狩。锡我玄圭，拜受福祉。坤为身，坎水，故曰洁。震为王，故曰禹。艮为龟，震为玄，故曰玄龟。《书·洪范》：“天乃锡禹洪范九畴。”注：天与禹，洛出书，神龟负文而出。列于背，有数至九，禹因而第之以成九畴。故曰锡我玄龟，拜受福祉。艮为拜，震为祉。克，宋、元本作尅。洁作整。依汲古。	cui zhi tun
萃之蒙：置筐失筥，轮破无辅。家伯为政，病我下土。震为筐筥。坎为失、为轮、为破、为家。震为伯。《诗·小雅·十月篇》：“家伯维宰。”助幽王为虐者也。坎为病，坤为下土。《小雅》：“无弃尔辅。”注：“辅以佐车。”	cui zhi meng
萃之需：机言不发，顽不能达。齐鲁为仇，亡我葵丘。此用萃象。兑为言，三至上正反兑，故曰机言。坤闭，故不发。艮止，故顽不能达。巽齐、兑鲁相背，故曰为仇。艮为丘，兑为华，故曰葵丘。	cui zhi xu
萃之讼：亡锥失斧，公输无辅。抱其彝器，适君子处。坎为锥，坎失，故曰亡锥。兑为斧，兑覆，故曰失斧。巽为工，故曰公输。兑为辅，兑折，故无辅。伏震为彝器。《萃》艮为抱、为君子。言微子抱彝器适周也。兼用萃象。	cui zhi song
萃之师：家在海隅，桡短深流。伯氏难行，无目以趋。详蛊之蒙。	cui zhi shi
萃之比：德施流行，利之四乡。雨师洒道，风伯逐殃。巡狩封禅，以告成功。详益之复。	cui zhi bi
萃之小畜：筐倾筥覆，丧我公粒。简伯无礼，太师正食。通《豫》。震为筐筥，二至四震覆，故曰倾覆。震为公、为粒、为竹简、为伯。故实未详。粒，汲古作置。依宋、元本。	cui zhi xiao xu
萃之履：泥滓污辱，弃捐沟渎。为众所笑，终不显禄。通《谦》。坤水坎水，故曰泥滓污辱。坤死，故曰弃捐。互坎，故曰沟渎。坎众，震笑。艮为显，在下，故不显。	cui zhi lv
萃之泰：獮猴兔走，腥臊少肉。漏卮承酒，利无所得。震为猕猴、为兔、为足。伏巽为腥臊。兑为骸骨，故少肉。震为卮，伏巽下断，故曰漏卮。兑为酒，与震连，故曰漏卮盛酒。巽为利，巽伏，故无利。有，宋、元本作得。非。依汲古。	cui zhi tai
萃之否：鹿畏人藏，俱入深谷。命短不长，为虎所得，死于牙腹。详姤之比。	cui zhi pi
萃之同人：南山兰芝，君子所有。东家淑女，生我玉宝。乾为山，位南，故曰南山。巽为芝兰，乾为君子。离为东家，巽为女，乾善，故曰东家淑女。乾为玉、为宝。芝兰，宋、元本作兰芝。依汲古。	cui zhi tong ren
萃之大有：左指右挥，邪佞侈靡。执节无良，灵君以亡。通《比》。离东，故曰左，坎西，故曰右。艮为指挥。乾言，兑亦为言，而与乾背，故曰邪佞。离为文，故曰侈靡。艮为执、为节。乾为君，坤死，故曰灵君以亡。似指楚灵王。	cui zhi da you
萃之谦：郁怏不明，为湿所伤。众阴群聚，共夺日光。艮为明，坎隐，故郁不明。，日食色也。坤阴在上，故曰为阴所伤。坤为众、为雾，故曰众雾群聚。艮为日，坎黑地黑，故日光被夺也。郁，汲古作爵秩。阴作臣。雾作阴。依噬嗑之艮校。	cui zhi qian
萃之豫：穿鼻系棘，为虎所拘。王母祝祷，祸不成灾，突然脱来。互艮为鼻，坎为穿，故曰穿鼻。伏巽为系、为木，故曰系株。艮为虎，艮止，故为虎所拘。坤为母，震为王、为言，故曰王母祝祷。坎为祸灾，震出在外，故脱去祸灾也。祷，元本作福。依宋本、汲古。	cui zhi yu
萃之随：贫鬼守门，日破我盆。毁罂伤釭，空虚无子。详临之兑。按：《随》棸互大坎为鬼，艮为守、为门。震为盆，坎为破。震为子，初至四正反震艮，三至上四连互《大过》椈，《大过》死，故无子。巽为阴刚，故不育而无子。	cui zhi sui
萃之蛊：襄王叔带，郑人是赖。庄公卿士，皇母忧苦。互震为王，艮为叔，巽为带。震为庄、为公。巽为母。互大坎为郑、为忧苦。按《左传·僖公二十四年》：大叔带以狄师伐周，襄王奔郑。大叔居温。郑伯与郑大夫每日“省视官、具于泛，而后听私政。”叔带亦依附郑人。故曰襄王叔带，郑人是赖。王母似指隗氏。叔，元本讹束。依宋本、汲古。苦，汲古作喜。依宋、元本。王，宋、元本作皇。依汲古。	cui zhi gu
萃之临：昭君死国，诸夏蒙德。异类既同，宗我王室。震为君，坤为文，故曰昭君。坤为死、为国。昭君死国，言昭王南征不返也。坤为众，故曰诸夏。震为德也。坤为类，伏艮为室。震为宗、为王。死，汲古作守。依宋、元本。宗，汲古作崇。依宋、元本。	cui zhi lin
萃之观：冬薮枯腐，常风于道。蒙被尘埃，左右劳苦。坤为冬、为薮。《尔雅·释地》：“薮，大泽也。”薮至冬日，芦苇皆枯死，故曰冬薮枯腐。巽为枯腐、为风。艮为道路。常风于道，言枯腐之物，常为风吹至道也。坤为尘埃。伏震为左，兑为右。枯，汲古作朽。依宋、元本。常，汲古作当。依宋、元本。	cui zhi guan
萃之噬嗑：六爻既立，神明喜告。文定吉祥，康叔受福。坎数六。爻，交也。坎乾交坤，故曰六爻既立。《左传》：“六体不易。”亦以六为坎。震为神、为喜告。离为明、为文。《诗》“文定厥祥。”震为康，艮为叔。喜，汲古作所。依宋、元本。	cui zhi ke shi
萃之贲：泣涕长诀，我心不快。远送卫野，归宁无子。坎为泣涕、为心、为忧，故不悦。震为卫，艮为野、为宁。震为归。《诗·卫风》：“远送于野，泣涕如雨。”庄姜送戴归国之诗。悦，宋、元本作快。咎作子。均依汲古。	cui zhi ben
萃之剥：三宿无主，南行劳苦。东里失利，丧其珍宝。坤为宿，正互三坤，故曰三宿。震为主，震覆，故无主，坤为劳苦，乾为行，位南，故曰南行。乾为金玉，故曰珍宝。乾伏，故丧其珍宝。坤为里。东象，或取纳乙。	cui zhi bo
萃之复：大斧破木，谗佞败国。东间梁王，祸及三子。晋人乱邑，怀公出走。详颐之临。兑为斧，兑形长，故曰大斧。梁五，宋本作东间梁王。汲古作良工。依元本。危，汲古讹邑。依宋、元本。	cui zhi fu
萃之无妄：乘风上天，为时服轩。周旋万里，无有患难。巽为风，乾为天。艮为时，震为轩、为周旋。乾为万里。	cui zhi wu wang
萃之大畜：大树百根，北与山连。文君作人，受福万年。震为木，乾大，故曰大树。乾为百，艮山，伏坤为北，故曰北与山连。坤为文，乾君，故曰文君。震为人、为福。乾为万年。言文王作人也。北，汲古作比。人作义。均依宋、元。	cui zhi da xu
萃之颐：阳伏在下，阴制佑福。生不逢时，潜龙隐处。阳在初，故曰伏在下。坤为阴，震为福祐、为生。艮为时，坤闭，故不逢时。震为龙。《乾·初九》曰“潜龙勿用”。故曰隐处。	cui zhi yi
萃之大过：乱头多忧，搔虱生愁。膳夫仲尹，使我无聊。乾为头，伏坤为乱、为忧。巽为虱，伏艮为搔。伏震为夫，为饵，故曰膳夫。互大坎为仲，乾为信，故曰仲允。伏坤为我。《诗·小雅·十月篇》：仲允膳夫。注：皆用后嬖进助幽王乱国者。搔，丁云宜依御贤作蚤。按蚤不生头上，不可从。聊，元本作忧。以与愁韵。岂知聊愁古同韵。《易林》每如此。故依宋本、汲古。	cui zhi da guo
萃之坎：江河淮海，天之都市。商人受福，国家富有。详谦之小畜。	cui zhi kan
萃之离：泰山幽谷，凤凰游宿。威仪有序，可以来福。通《坎》。互艮为山，震东，故曰泰山。艮为谷，与坎连，故曰幽谷。离为文、为凤凰。坎为宿。离为夏、为礼。兑为秋、为义。艮求，震福。	cui zhi li
萃之咸：山水暴怒，坏梁折柱。稽难行旅，留连愁苦。详咸之豫。山水，汲古作水山，依宋、元本。	cui zhi xian
萃之恒：阿衡服箱，太一载行。巡时历舍，所之吉昌。详恒之复。	cui zhi heng
萃之遁：三宿无主，南行劳苦。东里失利，丧其珍宝。详本《林·剥》。	cui zhi bo
萃之大壮：生无父母，出门不喜。买菽失粟，亡我大乘。震为生，乾数无，坤伏兑折，故生无父母。乾为门户，震出，震喜。父母毁折，故不喜。震为菽豆。巽为粟、为利。巽伏，故失粟，故无利。菽，汲古、元本作椒。依宋本。利，宋、元本作乘。依汲古。	cui zhi da zhaung
萃之晋：安坐玉堂，听乐行觞。饮福万岁，日受无疆。详鼎之升。岁，汲古作锺。寿作受。依宋、元本。	cui zhi jin
萃之明夷：登危入厄，四时变易。春霜变雪，物皆凋落。震为登，伏巽为入，坎危坤厄。震为春，离为夏，坎为冬，坤为秋，故曰四时变易。震又为时，卦数四也。坤为霜，与震连，故曰春霜。坎为雪，与离连，故曰夏雪。坤为死，故物皆凋落。夏，宋、元本作变。非。依汲古。	cui zhi ming yi
萃之家人：衣穴履穿，无以御寒。细小贫窭，不能自存。震为衣履，震伏，巽下断，故曰穴、曰穿。坎为寒，离虚，故曰贫窭。穴，汲古作空。依宋、元本。	cui zhi jia ren
萃之睽：目不可合，忧来搔足。悚惕恐惧，去其邦域。睽，《说文》：“两目不相听也。”不相听，故目不可合。坎为忧、为恐惧。艮为邦域，艮伏，故去其邦域。	cui zhi kui
萃之蹇：赍贝赎狸，不听我辞。系于虎须，牵不得来。艮为贝、为狸、为虎、为须、为牵。离为有言，故不听我词。坎陷艮止，故牵不得来。	cui zhi jian
萃之解：伯夷叔齐，贞廉之师。以德防患，忧祸不存，声芳后时。详泰之乾。	cui zhi jie
萃之损：张王子季，争财相制。商君顽嚚，不知所申。震为张、为王，艮为季。坤为财，正反艮，故曰争财相制。震为君、为商旅，故曰商君。兑鲁，故曰顽嚣。正反震，故不知所由。由、嚣为韵。宋、元本作申。依汲古。	cui zhi sun
萃之益：长城既立，四夷宾服。交和结好，昭君受福。艮为城，巽为长，故曰长城。坤为夷，震卦数四，故曰四夷。震为宾客，故曰宾服。震喜，正反震，故曰交和结好。震为君，坤为文，艮为明，故曰昭君。顾宁人谓昭君为王嫱。岂知萃之临曰“昭君守国”。鼎之噬嗑曰“昭君丧居”。皆因卦有坤、离之象。固非指王嫱也。	cui zhi yi
萃之夬：千欢万悦，举事为决。获受嘉庆，动作有得。兑为欢悦、为决，乾为千万。	cui zhi kuai
萃之姤：种一得十，日益有息。仁政获民，四国睦亲。《姤》伏《复》，一阳下生，坤数十，故曰种一得十。《复》阳日息。震为仁。坤为政、为国、为民。震卦数四，故曰四国。《复》出入无疾，故睦亲。睦亲，汲古作亲睦。依宋、元本。按：《复》椃贞震为元阳、为种子，互坤数十，万物出乎震而生生不息，故曰种一得十，日益有息。	cui zhi gou
萃之升：安子富有，东国不殃。齐郑和亲，显比以喜。坤为安、为富有，震为子，故曰安子富有。坤为国、为殃。震为东，震解，故曰东国不殃。巽为齐，坤为郑。《说文》：“郑，地町町然平也。”故坤形象之。兑悦，故和亲。坤为比，震为喜。以，宋、元本作不。依汲古。安子事未详。	cui zhi sheng
萃之困：九里十山，道仰峻难。牛马不前，复反来还。通《贲》。震数九，兑数十，艮为里、为山，故曰九里十山。艮为道，艮高，故曰峻难。离为牛，震为马，艮止，故不前。震反，故曰还。	cui zhi kun
萃之井：鸠杖扶老，衣食百口。增添寿考，凶恶不起。《风俗通》：高祖战败，匿丛薄间，鸠鸣其上，因得脱。后作鸠杖以赐老者。离为鸠。巽为杖，伏艮为扶、为寿，故曰扶老。兑为食、为口，上下卦正反皆有口形，故曰百口。又伏震为百也。艮为曾孙、为寿考。曾孙，宋、元本作增添。依汲古。	cui zhi jing
萃之革：雾露雪霜，日暗不明，阴孽为疾，年谷大伤。详姤之恒。	cui zhi ge
萃之鼎：迷行数邪，不知东西。阴强暴逆，道理不通。通《屯》。坤为迷、为退，故数却，故不知东西。震为东，兑为西也。坤为阴、为逆。震为大涂，坎陷，故不通。里，宋元、汲古皆作理。依局本。	cui zhi ding
萃之震：登高上山，见王自言。信理我冤，得职蒙恩。震为登，艮为山，故曰登高上山。震为伸、为王、为言。坎为冤，震解，故曰伸理我冤。艮为官职。	cui zhi zhen
萃之艮：三世为德，天祚以国。封建少昊，鲁侯之福。艮为世，纳丙，故曰三世。艮为天、为国。互震为德，艮为封建。震为帝，故曰少昊。伏兑为鲁，震为诸侯、为福。鲁国为少昊之墟。言周公佐文王、武王、成王，有功于三世，故得建国于少昊之虚也。	cui zhi gen
萃之渐：乔木无息，汉女难得。橘柚请佩，反手难悔。《诗·周南》：“南有乔木，不可休息。汉有游女，不可求思。”《列仙传》：江妃二女，郑交甫悦之。下请其橘柚之佩，遂解佩与交甫。交甫受而怀之。去数十步，佩亡，二女亦不见。黄丕烈云《韩诗内传》亦载此事，所谓聘之以橘柚也。然则此事相传甚古，《诗》词是否指此，诚不敢定。然焦、韩二家则皆与《列仙传》同也。巽为木、为高，故曰乔木。震为息，震伏，故曰无息。坎水巽女，故曰汉女。艮为橘柚、为手、为佩，伏震为反艮，故曰反手难悔，言一释手即无也。乔，元本作桥。依宋本、汲古。橘柚，汲古讹祷神。难悔作离汝。均依宋、元本。	cui zhi jian
萃之归妺：东邻西家，来即我谋。中告吉诚，使君安宁。离为东邻，坎为西邻、为谋、为中、为诚。震为告、为君。伏艮为安宁。	cui zhi gui mei
萃之丰：褰衣出户，心欲北走。王孙毋惊，使我长生。通《涣》。艮为褰、为户，震为衣、为出走，故曰褰衣出户。坎为心、为北，故曰心欲北走。震为王，艮为孙、为我。震为生、为惊。巽长，故曰长生。北，汲古作奔，依宋、元本。	cui zhi feng
萃之旅：三日不饮，远水无酒。昼夜焦喉，伤鬼为咎。离日，艮数三，故曰三日。兑口为饮，艮止，故曰不饮。坎为水、为酒，坎伏，在山上，故曰远水无酒。离为昼，坎为夜，兑为喉。上离火，下艮火，故焦喉。使我，宋、元本作伤鬼。依汲古。	cui zhi lv
萃之巽：众口销金，愆言不验。腐臭败兔，入市不售。初四正反兑，故曰众口。乾为金，一阴下生销阳，故曰销金。正反兑，故曰愆言。愆者，差也、爽也。巽为臭腐。伏震为兔，巽烂，故曰败兔。巽为入、为市。	cui zhi xun
萃之兑：姬冠应门，与伯争言。东家失狗，意我不存。争乱忘因，绝其所欢。伏《艮》。互震为姬、为伯。艮为门，三至上正反震，故曰应门、曰争言。震为东，艮为狗，艮伏，故曰失狗。坎为意，艮为我。意我不存者，意我有无也，不谓无存，谓有。我，汲古作“在”。忘因作“无怠”。其作“吾”。均依宋、元本。姬，疑为鸡之音讹字。巽为鸡，《易林》亦以兑为鸡。《史记·孔子弟子列传》：子路好勇，冠鸡冠。惟汲古作妪，似又与伯对文。兹姑从宋、元本。	cui zhi dui
萃之涣：祚加明德，与我周国。公刘文母，福流子孙。艮为明，震为周、为德、为公。伏离为文，巽为母。公刘，周祖。文母，大任也。《诗》：“思齐太任，文王之母。”震为福、为子，艮为孙。兴，汲古作与，依宋、元本。	cui zhi huan
萃之节：针头刺手，百病瘳愈。抑按扪灸，死人复起。坎为针、为刺，艮为手、为头，故曰针头刺手。坎为病，震为百，震解，故瘳愈。艮为按扪，艮火，故曰灸。震为人、为起，坎为死，故曰死人复起。	cui zhi jie
萃之中孚：元龟象齿，大赂为宝。稽疑当否，衰微复起。艮为龟、为象。震长，故曰元龟。兑为齿，震为宝。龟可卜，故曰稽疑。正反艮，故曰当否。巽陨落，故曰衰微。震为起。《诗·鲁颂》：“元龟象齿，大赂南金。”	cui zhi zhong fu
萃之萃之小过：故室旧庐，消散无馀。不如新创，可以乐居。上二句说上卦震。震为覆艮，艮为室、为庐。艮覆，故曰消散。下二句说下艮。艮手为创、为居形，俨然新屋。震喜，故曰乐居。按：在废墟上重建家园，此乃《小过》废旧立新之意也。《小过》江河日下，下伏《中孚》则在废墟上新创，震为生、为乐，艮为居。	cui zhi xiao guo
萃之既济：老狐多态，行为蛊怪。惊我主母，终无咎悔。多用半象。汲古本怪下多“为魅为妖”四字。依宋、元本。	cui zhi ji ji
萃之未济：爱子多材，起迹空虚。避害如神，水不能濡。多用半象。升之第四十六	cui zhi wei ji
升之升：禹凿龙门，通利水泉。东注沧海，民得安全。详乾之豫。源，宋、元本作泉。末句作民得安全。均依汲古。	sheng zhi sheng
升之乾：白鹿鸣呦，呼其老小。喜彼茂草，乐我君子。此用遇卦升象。震为白、为鹿、为鸣呼。坤老兑小。震为喜乐、为茂草。伏艮为君子。小，汲古作少。依宋、元本。	sheng zhi gan
升之坤：百里南行，虽微得明。去虞适秦，为穆国卿。百里奚仕虞，后适秦，相秦穆公。坤为百里。遇卦《升》震为南行、为欢虞。兑为秦，坤为国。复，宋、元本作得。依汲古。	sheng zhi kun
升之屯：王宜孙喜，张名益有。龙子善行，西得大寿。震为王。艮为孙、为家、为名。震为张，故曰张名。言张大其名也。震为龙子。艮为寿，坎居西，故曰西得大寿。	sheng zhi tun
升之蒙：画龙头颈，文章不成。所求不得，失利后时。详家人之贲。三四句，宋、元本作所求不得，失利后时。今依汲古。按：《蒙》互震为龙，艮为头颈，坤为文，坎隐伏，故文章不成。二至上正反震，震为言，故曰甘言美语、曰谲词。艮为名，坎伏，故无名。	sheng zhi meng
升之需：商子无良，相怨一方。引刚交争，咎自以当。商鞅变法，人民怨恨。斗，宋、元本作刚。依汲古。此用遇卦升象。震为商旅、为子。坤恶，故曰无良。坤为怨、为方。兑为刚鲁，故争斗。正反兑，故曰交争。咎以自当者，言商鞅亡至客舍，无验。舍人曰，商君之法，舍人无验者坐之。而自当其咎也。	sheng zhi xu
升之讼：衰老困极，无齿不食。痔病痟瘵，就阴为室。乾为老，坎为困。兑为齿，兑覆，故曰无齿，故曰不食。痔，《说文》：“后病也。”二至五巽，巽下腐，有类于痔漏。痏，创也。瘵，痨病也。坎为劳、为夜、为室。痏，宋、元本作痟。依汲古。末句依坤之随校。各本皆作就阴为室。就长夜室，言死也。	sheng zhi song
升之师：鸢生会稽，稍巨能飞。翱翔桂林，为众鸟雄。震为鸢、为生。坤聚，故曰会稽。震为飞、为桂林、为鸟。坤为众，故曰众鸟。鸢，汲古作鸳。依宋、元本。	sheng zhi shi
升之比：安平不倾，载福长生，君子以宁。坎为平，艮为安、为君子。	sheng zhi bi
升之小畜：牛骥同槽，郭氏以亡。国破为墟，君奔走逃。详小畜之晋。	sheng zhi xiao xu
升之履：日中明德，盛兴两国。仁圣会遇，君受其福，臣多荣禄。离为日、为明。伏坤为国，坤数二，故曰两国。乾为仁圣、为君，伏艮为臣。	sheng zhi lv
升之泰：公刘之居，太王所业。可以长生，拜受福爵。乾君，故曰公刘、曰太王。震为长生。伏艮为拜、为爵。公刘，周祖。言公刘迁邠，太王因以兴起也。	sheng zhi tai
升之否：时凋岁霜，君子疾病。宗女无辜，郑受其殃。艮为时，巽陨落，故曰时凋。坤为岁、为霜、为疾病。艮为君子、为宋，与坤连体，故曰宋女。《说文》：宋，以木架屋也。故艮形象之。坤为郑。郑，地町町然平也。坤形象之。坤为殃，故曰郑受其殃。按《左传·桓公十一年》：“宋雍氏女于郑庄公，曰姞，生厉公。雍氏宗，有宠于宋庄公，故诱祭仲而执之，曰：‘不立突，将死。亦执厉公而求赂。”自是郑公子更相立，乱屡起，故曰郑受其殃。然此自雍氏祸郑，宋女何辜哉！霜，汲古作寂。依宋、元本。宋，宋、元本讹宗。依汲古。	sheng zhi pi
升之同人：济河逾厄，脱母怵惕。四叔为卫，使惠不废。九家及荀爽皆以乾为河，伏坎为厄。坤为母，坤伏，故曰脱母。乾为惕，故怵惕。脱母，字恐有讹。叔，汲古作序。依宋、元本。四叔，或指四皓辅惠帝事。	sheng zhi tong ren
升之大有：缺破不完，残瘵侧偏。公孙幽遏，跛踦后门。兑为缺破，伏坎为劳、为瘵、为幽遏、为跛倚。乾为门，事未详。跛，元本作跂。依宋本、汲古。瘵，汲古讹际。依宋、元本。	sheng zhi da you
升之谦：延颈远望，昧为目病。不见叔姬，使伯忧心。艮为颈、为望。伏乾，故曰远望。艮为目，坎棘入居目中，故曰眯为目病。眯，《说文》：“物入目中也。”正坎象也。艮为叔，震为姬。坎隐，故不见。震为伯，坎为心忧。眯，宋本、汲古作昧。依元本。	sheng zhi qian
升之豫：上无飞鸟，下无走兽。扰乱未清，民劳于事。震为鸟、为飞，在上。艮为兽，在下。中互坎隐，故曰无。震为扰，坤为乱。坎黑，故曰未清。坎为劳，坤为民、为事。	sheng zhi yu
升之随：久阴霖雨，涂行泥潦。商人休止，市空无有。详夬之大过。商，汲古作民。依宋、元本。市，元本讹布。依宋本、汲古。宝，各本作有。依革之睽校。	sheng zhi sui
升之蛊：盲者张目，跛踦起行。瞻望日月，与王相迎。互大离，故曰盲。言目无睛也。震为足，兑折，故足跛。艮为瞻望、为日，兑为月，故曰瞻望日月。震为主，三至上正反震，故曰与主相迎。目张，宋、元本作张目。主作王。均依汲古。	sheng zhi gu
升之临：据斗运枢，高步六虚。权既在手，寰宇可驱。国大无忧，与乐并居。通《遁》。艮为星、为手，故曰据斗运枢。巽为高，本卦震为步。坤为虚，乾数六，故曰六虚。《系辞》：“变动不居，周流六虚。”虞翻云：“六虚，六位也。”巽为权，艮为手。坤为寰宇、为国、为忧。震解，故无忧。汲古枢下作“顺天无忧，与乐并居，万代欢庆。”依宋、元本。	sheng zhi lin
升之观：稼穑不偏，重过不倾。巧言贼忠，伤我申生。巽为稼穑，伏震为适子，坤为重。坤厚载物，故不倾。巽为贼。伏震为言，兑为言，乾亦为言。言多，故曰巧言贼忠。震为生，兑毁，故伤我申生。适，宋、元本作过。非。依汲古。申生，晋太子，为骊姬谗死。	sheng zhi guan
升之噬嗑：金城铁郭，上下同力。政平民亲，寇不敢贼。艮为城郭、为金铁。艮上震下，坎为平，故上下同力。坎为众、为民，又为寇贼。亲，汲古作欢。依宋、元本。	sheng zhi ke shi
升之贲：目镜不明，冬灾大伤。盗花失实，十年消亡。离日为镜，坎黑，故不明。坎为冬、为灾、为盗。震为华，故曰盗华。言不时也。《春秋十二月书》：桃李华是也。艮为果实，坎失，故曰失实。震为年，伏兑数十，故曰十年。日，宋、元本作目。依汲古。	sheng zhi ben
升之剥：鳏寡孤独，命禄苦薄。入室无妻，武子悲哀。艮鳏坤寡。艮为室，兑为艮妻，兑伏，故曰无妻。震为武、为子，震覆，故悲哀。坤为悲也。武子，崔杼。杼娶棠姜，占得《困·六三》“入其室，不见其妻，”见《左传》。	sheng zhi bo
升之复：饮酒醉饱，跳起争鬭。伯丧叔僵，东家治丧。详益之蒙。酗，各本皆作饱。非。依益之蒙校。	sheng zhi fu
升之无妄：介绍微子，使君不殆。二国合欢，燕齐以安。震为子，艮小，故曰微子。正反震，故曰介绍。《礼·聘义》“介绍而传命”，又《战国策》：“请为绍介。”注，相佐助也。震为君，艮为国，正反艮相对，故曰合欢。艮为燕、为安，巽为齐。殆音以，与子韵。	sheng zhi wu wang
升之大畜：牵牛系尾，诎折几死。雕世无仁，不知所在。通《萃》。艮为牛，艮手为牵，艮为尾，巽为系。前牵后系，故诎折几死。兑为折，坤为死。为世、为敝，故曰凋世。《论语》：“岁寒然后知松柏之后凋。”凋，残也，零落也。牛，汲古作颈。依宋、元本。凋，元本作雕。依宋本、汲古。然恐仍讹。	sheng zhi da xu
升之颐：东龙冤独，不知所触。南北困穷，王子危急。震为龙、为东，坤为毒。艮为角、为触。正反艮，故曰不知所触。震为南，坤为北，为困穷。震为王，为子，坤为危。冤，汲古作究。非。依宋、元本。王子似指王子带，后为晋文所杀。	sheng zhi yi
升之大过：疾贫王孙，北陆无禅。禄命苦薄，两事孤门。通《颐》。坤为疾、为贫。震为王，艮为孙，故曰疾贫王孙。坤为北，故曰北陆。坤黑，故无辉。巽为命，乾为禄，故曰禄命。坤为苦薄，兑卦数二，故曰两。乾为门，巽为寡，故曰孤门。辉，宋、元本作禅。守作事。均依汲古。陆，汲古作极。依宋、元本。	sheng zhi da guo
升之坎：公孙驾骊，载游东齐。延陵说产，遗季紵衣。震为公，艮为孙。震马，故曰驾骊。震为东，伏巽为齐。艮为陵，重艮，故曰延陵。又，艮为季子也。震为悦、为纻衣。事详乾之益。骊，宋、元本讹酾。汲古作车。依局本。	sheng zhi kan
升之离：王良善御，伯乐知马。文王东猎，获喜圣事。开福佑贤，周发兴起。震为王，艮为良。震为马、为伯、为乐、为王、为福、为周、为士、为旦。离为文，震为东、为猎。全用伏象。第四句，宋元作获喜圣事。周、发旦，作贤、周发。均依汲古。下四句，言文王因猎，获姜尚，辅文、武，成王业。发，武王名；旦，周公名。	sheng zhi li
升之咸：日月不居，重耳趍舍。游燕入秦，晋国是霸。艮乾皆为日，兑为月。不居者，不息也。兑为耳，伏坤为重，故曰重耳。艮为舍，巽为齐。兑为秦，巽入，故曰入秦。艮为国，伏震为晋、为霸。	sheng zhi xian
升之恒：假文翰翼，随风偕北。至虞夏国，兴爱相得。年岁大乐，邑无盗贼。震为羽翰，伏坤，故曰文翰。文翰，鸟也。《逸周书》：“蜀人以文翰。”文翰者，似皋鸡。巽风坤北，故曰随风偕北。伏坤为国。震为帝，故曰舜。坤为年岁、为邑。巽为盗贼，乾无也。偕，汲古讹背。得讹传。依宋、元本。	sheng zhi heng
升之遁：南行无遁，延颈后食。举止失利，累为子孙。乾为南、为行，伏坤为北，震为走，故曰南行北走。艮为颈、为望，伏兑为食。巽为利，艮止，故失利。艮为我、为孙，伏震为子。北走，宋、元本作无遁。望作后。均依汲古。止，汲古作口。依宋、元本。第四句，宋本作累为子孙。元本作累为我孙。依汲古。	sheng zhi dun
升之大壮：开元作喜，建造利事。平准货宝，海内殷富。震喜。伏巽为市、为利。震为玉，乾亦为金玉，故曰货宝。乾为富、为海。平准者，《史记索隐》云：大司农有平准令丞，贵则粜之，贱则买之。平赋以相准，输于京师。市，宋、元本作元。依汲古。	sheng zhi da zhaung
升之晋：三犬俱走，鬭于谷口。白燕不胜，死于坂下。艮数三，故曰三犬。艮为谷，震为白。震覆，故死于阪下。艮为坂，坤为死也。阪，宋、元本作坂。依汲古。	sheng zhi jin
升之明夷：骄胡犬形，造恶作凶。无所能成，还自灭身。坤为胡，覆艮为犬，而与坤连体，故曰骄胡犬形。坤为凶恶、为丧亡，故无成。坤为身，坤死，故曰灭身。犬形，宋、元本作大彤，依汲古。按：坤为北、为胡。胡，指北方强敌，古称夷狄。艮为火、为刚，故曰骄。《明夷》三至上见覆艮与坤相错，故曰骄胡犬形。艮为犬。	ming yi zhi da zhaung
升之家人：拜跪赞辞，无益于尤。大夫顽嚚，使我生忧。《新序》：“晋中行寅将亡，召其太祝，欲加罪焉。曰：‘子为我祝，而使吾国亡，何也？”曰：子不务德而厚敛于民则民怨。“一人祝之，一国诅之……，国亡，不亦宜乎？”	sheng zhi jia ren
升之睽：辰以降娄，王驾巡狩。广佑施惠，万国咸喜。详小畜之大畜。	sheng zhi kui
升之蹇：牵羭上楼，与福俱居。劳躬治国，安乐无忧。羭，汲古作瑜。依宋、元本。游，宋、元作居。依汲古。此《林》或用升象。兑为羭，坤为楼。他《林》或言楼，皆坤象。互震为福、为游。坤为躬、为国。坤役万物，故劳。坤为忧，震乐，故无忧。	sheng zhi jian
升之解：白鸟衘饵，鸣呼其子。挟施张翅，来从其母。详晋之震。旋枝，宋、元本作挟施。汲古作投杖。依晋之震校。	sheng zhi jie
升之损：盲瞽独宿，莫与共食。老穷于人，病在心腹。互大离，若目之无睛，故曰盲瞽。坤为寡、为宿，故曰独宿。兑为食，独则无与共也。坤为老、为穷、为病、为心、为腹。于，依也。震为人，言穷老依人也。瞽，汲古作聋。依宋、元本。	sheng zhi sun
升之益：登木出渊，稍上升天。明德孔圣，白日载荣。震为木、为登。坤为渊，故曰出渊。艮为天，与震对，故曰稍上升天。艮为明，震为孔、为德，伏乾为圣，故曰孔圣。艮为日，震为白、为荣，震车，故曰载荣。载荣下，汲古多宠禄再荣四字。依宋、元本删。	sheng zhi yi
升之夬：彭离济东，迁废上庸。狠戾无节，失其宠功。元刊注，彭越后赦迁蜀。上庸，蜀地。按武帝元鼎元年，济东王彭离有罪，废徒上庸。似指此事。废，汲古作之。狠作狼。均依宋本。	sheng zhi kuai
升之姤：赞阳上舞，神明生气。拜禹受福，君施我德。伏震为言，故曰赞扬。震为舞、为神。为君，故曰禹。又为福、为德。古臣谒君，须赞名拜舞。艮为首，艮覆，首至地，故曰禹拜受福。正，宋、元作生。禹拜作拜禹。施作使。均依汲古。惟汲古多“居则厚禄”四字。依宋、元本删。	sheng zhi gou
升之萃：从首至足，部分为六。室家离散，逐南乞食。通《大畜》。乾为首，艮为肩背，震为足。乾数六，言首、肩、胸、腹、股、足共六部也。艮为室家，三上正反艮，故曰离散。乾南、震逐、兑食、艮求，故曰逐南乞食。三四句似指伍子胥事。按：最妙者末句，《大畜》乾为南，震亦为南、为逐，兑食艮求，故乞食。自震至乾，一路向南，邵子所谓“震一、离兑二、乾三”是也。	sheng zhi cui
升之困：民迷失道，乱我统纪。空使乾革，宾无所有。通《贲》。坎为众、为民。坎隐，故迷而失道。震为道，正反震，故曰乱我统纪。震为华，离火下熇，故曰干华。艮为实，华萎，故无实。华，宋、元本讹革，依汲古。实，汲古讹宾。依宋、元本。又汲古末有“先忧后乐”四字。依宋、元本。	sheng zhi kun
升之井：刻画为饰，嫫母无盐。毛嫱西施，求事必得。通《噬嗑》。艮手为刻画。离为恶人，故曰嫫母。震为毛羽，坎为西而兑为媚好，故曰毛嫱西施。皆古美人名。艮为求。首二句，言嫫母本丑，虽饰无益。第二句，依宋、元本增。汲古无。	sheng zhi jing
升之革：居诸日月，遇暗不明。长夜丧中，绝其纪纲。按：原注缺升之革占辞，依宋、元、汲古本补之。又《诗·日月篇》：“日居月诸，照临下土。”乾为日，兑为月。《革》椥二至上正反兑，互乾居中，故曰日居月诸。二至上形大坎，坎为不明，故遇暗不明。坎为夜，乾丧大坎之中，大过死，故曰长夜丧中，绝其纪纲。	sheng zhi ge
升之鼎：衣裳颠倒，为王来呼。成就东国，封受大休。《诗·齐风》：“颠倒衣裳，颠之倒之，自公召之。”毛谓刺无节。《林》意似指吕伋父子为卿，王朝在公情状。《鼎》通《屯》。震为衣裳，正反震，故颠倒衣裳。震为呼、为王，震为东、为诸侯，坤为国。周，汲古作国。依宋、元本。侯，宋、元本作休。非。依汲古。	sheng zhi ding
升之震：当变立权，掷解患难。涣然冰释，六国以宁。伏巽为权，互坎为患难。震为解，故曰涣然冰释。坎为冰也。艮为国，坎数六，故曰六国。艮安，故宁。此指苏秦说六国合纵事。	sheng zhi zhen
升之艮：西戎獯鬻，病于我国。扶陕之岐，以保乾德。互坎为西，艮为狗，故曰犬戎獯鬻。坎为病，艮为国。坎为杖策、为西，艮山，故曰杖策之岐。艮居西北乾地，故曰以保乾德。顾千里云，扶陕之岐，当作杖策之岐。《尚书大传》：遂仗策而去，过梁山邑岐山。陈朴园《齐诗考引》亦作“杖策”，故从之。第三句，宋、元本作扶陕之岐。汲古作扶阳之正。依顾、陈校。又、汲古多终无患惑四字。宋元无。	sheng zhi gen
升之渐：南行逐羊，予利喜亡。阴孽为病，复返其邦。伏震为羊、为南、为行、为子。巽为利，坎为阴孽、为病。艮为邦。予，疑为好之形讹字。汲古作子，犹存其半。	sheng zhi jian
升之归妺：游戏仁德，日益有福。凶言不至，妖孽灭息。震为仁德、为游戏、为福。离日，故曰日益有福。震为言，坎为凶、为妖孽。	sheng zhi gui mei
升之丰：春日新婚，就阳曰温。喜乐万岁，获福有年。震春离日，故曰阳、曰温。震为嘉乐、为万岁、为大椿。《庄子》：“上古有大椿，以八千岁为春秋。”嘉，宋、元本作喜。大椿作有年。均依汲古。	sheng zhi feng
升之旅：阴升阳伏，舜失其室。相饰不食，安巢如棘。通《节》。阳皆在阴下，故曰阴升阳伏。坎为鬼，艮为室，震为笑，震之反则哭也。震为玄黄，故曰饰。正反震，故曰相饰。兑为食，艮止，故不食。艮为巢，坎为棘，艮坎连，故曰安巢如棘。鬼哭，宋、元本作舜失。依汲古。按：旅卦预兆国运衰败，故曰阳伏。震为笑，震覆成艮，故曰鬼哭。坎为鬼。离火上炎而艮止象，阴阳背离，凶之甚也。有阳不能前行，而巢室如棘，故曰鬼哭其室。	sheng zhi lv
升之巽：臣尊主卑，威权日衰。侵夺无光，三家逐公。通《震》。震为主，阴为臣，阳下阴上，故曰臣尊主卑。震为威，巽为权，互离为日，巽陨，故曰日衰。震为侵，艮手为夺。互坎，故曰无光。艮为家，数三，故曰三家。震为公、为逐，故曰三家逐公。三家：孟孙、叔孙、季孙，合谋逐昭公也。	sheng zhi xun
升之兑：反言为贼，戎女生患。乱吾家国，父子相贼。互巽为贼。三至上正反兑为反言，兑为女，兑西，故曰戎女。《禹贡》：“西戎即叙。”伏艮为家国，离为乱。伏震为父、为子。正反震相背，中隔坎，故曰相贼。此指晋骊姬谗申生，献公杀申生事，故曰戎女、曰父子相贼。	sheng zhi dui
升之涣：迎福开户，喜随我后。康伯恺悌，治民以礼。震为开，艮为户。震为喜、为后、为伯。坎为民。按《史记》：“卫康叔卒，子康伯立。”注，康伯，名王孙牟。《左传》所称“王孙牟父”是也。按《左传》：牟父与伯禽、吕伋并事康王，必有贤德。特其事，今皆亡耳。随，汲古作逐。後作后。均依宋、元本。	sheng zhi huan
升之节：日就月将，昭明有功。灵台欢赏，胶鼓作人。艮日兑月。艮为昭明、为灵台。震为鼓，坎水，故曰胶鼓。震为作、为人。《广韵》：“胶，太学也。”《礼·王制》：“养国老于东序。”正字通东。胶，周学名，即东序也。观，宋、元本作欢。依汲古。人，汲古作仁。依宋、元本。观赏，谓游览。鼓，宜为庠。	sheng zhi jie
升之中孚：百草嘉卉，萌芽将出。昆?扶户，阳明得所。震为百草、为嘉卉、为萌芽。巽为昆虫，与艮连，故曰扶户。此以震为荄兹，与赵宾读同。	sheng zhi zhong fu
升之小过：天所佑助，万国日有。福至祸去，寿命长久。艮为天。为国、为日，震福，故曰万国日有。艮为寿、为长久，巽为命。第二句，汲古无。第四句，汲古作君主何忧。均依宋、元本。	sheng zhi xiao guo
升之既济：穷夫失居，惟守弊庐。初忧中惧，终日兢竞，无悔无虞。通《未济》。《未济》“男之穷”，故曰穷夫失居。多用半象。惟，宋本、汲古作终。依元本。弊，汲古作旧。依宋、元本。	sheng zhi ji ji
升之未济：买玉得石，失其所欲。荷蒉击磬，隐世无声。震为玉、为蒉、为磬、为声。艮石。皆半象。《论语》：“子击磬于卫，有荷蒉”者，曰：“有心哉，击磬乎！”按荷蒉，隐士。困之第四十七	sheng zhi wei ji
困之困：席多针刺，不可以卧。动而有悔，言行俱过。坎为针刺。下坎，互大坎，故多针刺。伏《贲》。《贲》下互坎，上互震，震为席，与坎连，故席多针刺。艮为卧，三至上正反艮，故不可卧。亦正反震，故言行俱过也。	kun zhi kun
困之乾：乌鹊食谷，张口受哺。蒙被恩德，长大成就。柔顺利贞，君臣合好。详履之咸。	kun zhi gan
困之坤：六鷁退飞，为襄败祥。陈师合战，右股夷伤。遂以薨崩，霸功不终。详蹇之蛊。此与上乾皆用遇卦困象。	kun zhi kun
困之屯：匍匐出走，惊惶悼恐。白虎王孙，蓐收在后，居中无咎。震走坎蹇，故匍匐出走。震惊坎惧，故曰悼恐。互艮为虎，震白，故曰白虎。震为生，艮为孙。伏兑为秋，故曰蓐收。《月令》：“孟秋之月……其帝少皞，其神蓐收。”《国语》史嚣曰：天之刑神也。震为后，坎为中。生，宋、元本作王。依汲古。	kun zhi tun
困之蒙：庇卢不明，使孔德妨。女孽乱国，虐政伤仁。艮为庐，坤坎皆为黑，故不明。震为孔，言齐人馈女乐，妨害孔子，不安其位也。坤为女、为孽、为国、为乱、为虐政。孔，汲古作礼。依宋、元本。	kun zhi meng
困之需：石鼠四足，不能上屋。颜氏淑德，未有爵禄。详萃之乾。按：通《晋》椔互艮为鼠，覆震为足，卦数四，故曰四足。艮为飞、为屋，上坎为险难，故飞不上屋。	kun zhi xu
困之讼：襄送季女，至于荡道。齐子旦夕，留连久处。详屯之大过。元本作久流连处。依宋本。	tun zhi da guo
困之师：麞鹿逐牧，饱归其居。还反次舍，乐得自如。详屯之比。反，汲古作于。依宋、元本。	kun zhi shi
困之比：望尚阿衡，太宰周公。藩屏汤武，立为侯王。详坤之鼎。三四句，宋、元本作藩屏汤武，立为侯王。依汲古。惟汲古“屏”讹“居”。	kun zhi bi
困之小畜：开廓洪绪，王迹所基。报以八子，功得俟时。《定公四年》：“武王之母弟八人，周公为太宰。”基，汲古作居。报以八子作振以公子。均依宋、元本。巽为绪。伏震为开、为王、为迹、为子。伏坤，卦数八，故曰八子。艮为时，艮止，故俟时。	kun zhi xiao xu
困之履：八会大都，饶富有馀。安民利国，可以长居。巽数八，坤为大都、为饶富、为民、为国。巽为利、为长。八，汲古作入。依宋、元本。言八方会于大都也。	kun zhi lv
困之泰：阴云四方，日在中央。人虽昏雾，我独昭明。坤为云、为方，震卦数四，故曰阴云四方。乾为日，震为人，坤为雾。乾为大明。言震人居坤雾之中，虽昏暗，无碍于乾之明也。	kun zhi tai
困之否：薄为灾虐，风吹云却。欲上不得，复归其宅。坤为鬼、为恶、为灾，故曰魃为灾虐。坤云，巽风而巽为退，故曰风吹云却。艮止，故不得上。第二句，汲古作大风吹却。非。依宋、元本。魃，各本皆讹为薄。兹依小畜之中孚校。《诗·大雅》：“旱魃为虐。”《毛传》：“魃，旱神也。”	kun zhi pi
困之同人：昭昭略略，非忠信客。言语反覆，以黑为白。离明，故曰昭昭。昭昭略略，似当时方言，形容不忠之象貌。巽为客。乾为信、为言。离正反兑口相对为有言，故曰言多反覆。巽为白。乾天为玄、为黑。多，宋、元本作语。依汲古。	kun zhi tong ren
困之大有：三女为奸，俱游高园。背室夜行，与伯笑言。祸及乃身，冤死谁祷？此用困象。互离，卦数三，故曰三女。坎为奸。伏艮为高园。坎为室为夜，艮为背，故曰背室夜行。伏震为行，兑为笑言。坎为祸，艮为身。艮者，震之反，故曰祸反及身。坎为冤，震为祷。又多用困伏象。反及，宋、元本作“及乃”。无所作“死谁”。均依汲古。园，汲古作国。依宋、元本。	kun zhi da you
困之谦：涉尸留鬼，大斧所视。文昌司过，简公乱死。坤为尸、为鬼。涉，疑为移或徙之讹，言尸去而鬼留也。伏兑为斧，离为视。坤为文。震为竹简、为公。坤为乱、为死。《晋书·天文志》：“文昌六星，四曰司禄、司隶，五曰司命。”简公为陈成子所弑，见《论语》。	kun zhi qian
困之豫：大足长股，利出行道。囷仓充盈，?齿善市。宜钱富家，事得万倍。震为大足。伏巽为长、为股、为利。震为大涂、为行，故曰利出行道。艮为囷仓，坤多，故曰充盈。伏兑为齿，震形兑而长，故曰疏齿。伏巽为市，坤为财货，故曰宜钱富家。艮为家，伏巽为倍，坤多，故曰万倍。按，大足、长股、疏齿，盖皆夷狄名。《淮南子·坠形训》：“有跂踵民。”《海外北经》曰：跂踵国，在拘缨国之东，其为人大两足，亦曰大踵。大踵，即大足。长股，亦西方戎名。详比之蹇。“疏齿”疑即淮南所谓“凿齿民”，在海外东南方。善市，即善贾也。第五句，汲古作宜以钱富。囷仓讹困合。均依宋、元本。	kun zhi yu
困之随：筐筥锜釜，可活百口。伊氏鼎俎，大福所起。震为筐筥锜釜。艮为里，震为百、为生，故曰可活百里。《史记》：晋灭虞，以百里奚为秦缪夫人媵。《吕氏春秋》：百里奚饭牛于秦，盖其职贱，所司皆筐筥錡釜之事，反因以得活而相秦也。伊尹以鼎鼐干汤。震为鼎俎、为伊吾。伊，歌声也。可，汲古作河。依宋、元本。百里，宋、元本作百口。汲古作百吕。依局本。	kun zhi sui
困之蛊：升高登虚，欲有望候。驾之北邑，与喜相扶。巽为高。艮为墟、为望。震为登、为南。震反为艮，则北矣。艮为邑，故曰驾之北邑。震为喜，艮为扶。正反艮，故曰相扶。	kun zhi gu
困之临：用彼嘉宾，政平且均。螟?不作，民得安宁。伏巽为螟虫。震为嘉宾。坤为政、为平均。	kun zhi lin
困之观：桃夭少叶，婚悦宜家。君子乐胥，长利止居。巽为桃。兑为华、为少，故曰少华。兑为悦。《诗·周南》：“桃之夭夭，灼灼其华。之子于归，宜其室家。”艮为家、为君子。伏震为乐。巽为利，艮为居。长利止居，言女嫁得所也。华，宋、元本作叶。依汲古。三五伏兑。	kun zhi guan
困之噬嗑：东行失旅，不知所处。西归无妃，莫与笑语。震为东、为行旅。互坎，故失旅，故不知所处。坎位西，坎孤，故无配，故无笑语。配，宋、元本作妃。依汲古。	kun zhi ke shi
困之贲：玩好乱目，巧声迷耳。贼败贞良，君受其咎。坎耳离目，坎隐伏，故曰迷耳。离乱，故曰乱目。震为声，正反震，故曰巧声。坎为贼，艮为贞良。震为君。殃，宋、元本作咎。依汲古。	kun zhi ben
困之剥：明德孔嘉，万岁无亏。驾龙巡狩，王得安所。艮为明。坤虚为孔、为万岁。伏乾为龙、为王、为行，故曰驾龙巡狩。安所，汲古作所安。依宋、元本。	kun zhi bo
困之复：同本异叶，乐仁尚德。东邻慕义，来兴吾国。震木，故曰本、曰叶。坤为安，震为仁德、为东、为邻。坤为义、为国。古，从汲古。宋、元本作吾。按《绵瓞》诗：“古公亶父。”传：古公犹先公。兹曰古国，义与毛异。	kun zhi fu
困之无妄：戴山崔嵬，曰高无颓。君主好德，赐以家国。乾为山，艮为戴，在乾下，故曰戴山崔嵬。艮为日，巽为高。乾为君王、为德，艮为我，我德，言德我也。艮为国，震为嘉。日，宋、元本讹曰。王作主。嘉作家。均依汲古。我，汲古作好。依宋、元本。按：戴山崔嵬象贴切之至。	kun zhi wu wang
困之大畜：筑室合欢，千里无患。周公万年，佑我二人。艮为室，震为欢。正反震相对，故曰合欢。坤为千里、为患。坤伏，故无患。震为周、为公。乾为万年、为佑。兑卦数二，震为人，故曰二人。艮为寿、为高。乾为远。二，汲古作三，依宋、元本。宋、元本无末句。依汲古。	kun zhi da xu
困之颐：养鸡生雏，畜马得驹。明堂太学，君子所居。伏巽为鸡，震为马。艮少，故曰雏、曰驹。艮为明堂、为君子。坤文，故曰太学。	kun zhi yi
困之大过：雷行相逐，无有休息。战于平陆，为夷所覆。详坤之泰。	kan zhi shi
困之坎：委蛇循河，北至海涯。涉历要荒，君世无他。坎为曲，故曰委蛇。伏巽为蛇。坎位北，伏兑为海。互震为君。北至，汲古作至北。君作在。从宋、元本。	kun zhi kan
困之离：鸿声大视，高举神化。背昧向明，以道福功。伏艮为鸿，震为声，离为视。巽为高，互兑为夜，故曰背昧。离明，故曰向明。伏震为通、为福。向，汲古作“皆”。形讹。依宋、元本。通，宋、元本作道。依汲古。	kun zhi li
困之咸：比目四翼，来安吾国。福喜上堂，与我同床。后三句，汲古作“安我邦国，上下无患，为吾家福”。从宋、元本。《咸》伏《损》。上艮为目，三至上正反艮，故曰比目。震为翼，卦数四，故曰四翼。艮为安、为国、为堂、为床。震为福喜。	kun zhi xian
困之恒：先縠彘季，反谋桓子。不从元帅，遂行挑战，为荆所败。《左传·宣公十二年》：楚子围郑，荀林父帅师救之。及河，闻楚与郑平。桓子欲归。彘子曰：不可。遂挑战。晋师败绩。巽为縠，为彘。震为桓、为子。巽震卦相反，故曰反谋桓子。震为元帅、为战、为荆楚，兑毁，故曰败。不，元本讹子，依宋本、汲古。先縠，汲古作士縠。依宋、元本。先縠，彘子名。	kun zhi heng
困之遁：三头六足，欲盗东国。颜子在迩，祸灭不成。乾为头，艮数三，故曰三头。乾数六，故曰六足。伏震为足、为东，艮为国，故曰东国。巽为盗，艮为颜、为庭。坤为祸灭，坤伏，故不成。三头，似指鲁三家。颜子，或指颜渊。庭，宋、元本作迩。依汲古。	kun zhi dun
困之大壮：缘山升木，中堕于谷。子舆失劳，黄鸟哀作。通《观》。艮为山谷。巽为木、为陨落，故曰中坠于谷。震为舆、为子、为黄。伏艮为鸟，坤为哀。《左传·文公六年》：“秦伯任好卒，以子车氏之三子殉”，“国人哀之，为之赋黄鸟。”子舆，即子车也。劳，疑为势或荣之讹。按：三子为奄息、仲行、针虎。	kun zhi da zhaung
困之晋：南有嘉鱼，驾黄取鳞。鲂鲤弥弥，利来无忧。离为南，坤为鱼为黄。黄鳅鲂鲤，皆鱼名。《嘉鱼》，《小雅》篇名。	kun zhi jin
困之明夷：邃气作云，蒙覆大君。塞聪闭明，殷人贾伤。震为大君，坤为云气。炁、气同。坤云在震上，故曰蒙覆大君。坎耳聪，离目明，坤为闭塞，故曰塞聪闭明。震为子，殷，子姓。震为商贾，故曰殷人贾伤。君，汲古作臣。非。依宋、元本。贾，疑讹字。《易林》屡以震为孩子。“箕子之明夷”，盖读箕子为孩子。孩子为昏蒙之代名，专指纣，故曰蒙覆大君。足证以箕子为纣臣之误。	kun zhi ming yi
困之家人：举翅摅翼，跂望南国。延颈却缩，未有所得。此用困象伏《贲》。震为翅翼、为摅举、为南。艮为国，下离，故跂望南国。艮为颈，在上，故曰延颈。震为返，故却缩。坎失，故未有所得。	kun zhi jia ren
困之睽：坎中虾蟆，乍盈乍虚。三夕二朝，形消无馀。此用遇卦困象。巽为虾蟆，下坎，故曰坎中虾蟆。坎盈离虚，坎为夕，离卦数三，故曰三夕。言晦日三十也。伏震为朝，兑卦数二，故曰二朝。按，张衡《灵宪》云：“嫦娥窃不死之药，遂托身于月，是为蟾蜍。”坎中虾蟆，即月中虾蟆也。言月前盈后虚，至月朔而消灭无有也。	kun zhi kui
困之蹇：僮子射御，不知所定。质疑蓍龟，孰知所避？国安土乐，宜利止居。兵寇不至，民无骚扰。此仍用困象。《诗·郑风》：“弋凫与雁。”传：“以绳系矢而射曰弋。”巽为弋，正反巽，故曰重弋。伏艮为隼，震为射。巽进退不果，故曰不知所定。坎为筮，故曰质疑。巽为蓍，离为龟。坎为避。孰可避之，言孰可避免也。艮为国、为土。震乐巽利。首句，宋、元本作僮子射御。汲古作僮或射御。僮，重之讹。或，弋之讹。兹依中孚之复校。可避之，之与龟韵。宋、元本作孰知所避。兹依汲古。七八句，疑衍文，故不释。	kun zhi jian
困之解：阴淫寒疾，水离其室。舟楫大作，伤害黍稷。民饥于食，不无病厄。离，汲古作流。从宋、元本。楫，元本作戢。非。依宋本、汲古。坎为阴寒、为疾、为室。震为舟楫、为黍稷。坎破，故伤害黍稷。坎为民、为厄。离虚，故饥。	kun zhi jie
困之损：离友绝朋，巧言谗匿。覆白污玉，颜叔哀哭。艮友在外，故曰离。兑为朋，兑附决，故曰绝。正反震，故曰巧言谗慝。震为白、为玉，坤蒙闭，故曰覆白污玉。覆，掩也。艮为颜、为叔，兑为哭。颜叔未详。慝，宋、元本作匿。依汲古。	kun zhi sun
困之益：童女无媒，不宜动摇。安其室庐，傅母何忧？巽为女，艮少，故曰童女。艮止，故不宜动摇。言宜贞静也。艮为室庐，艮止，故曰安。坤为母，震乐，故傅母不忧也。古女子皆有傅母，以为教导。	kun zhi yi
困之夬：作凶作患，北檄困贫。东与祸连，伤我老根。此用遇卦困象。《困》通《贲》。坎为凶患、为北。檄以木简为牍，长尺二寸，以为征召。坎陷，故曰困。离虚，故贫。《后汉·安帝纪》：民“穷困道路，……欲归本郡，在所为封长檄。”震为东，坎为祸、为伤。震为左、为跟。檄，汲古作榭。祸作福。均依宋、元本。左，宋、元本作老。依汲古。	kun zhi kuai
困之姤：东南其户，风雨不处。曣晲仁人，父子相保。乾为门户，巽居东南，故曰东南其户。巽风进退无常，故曰不处。《毛诗》：“睆好貌。”乾为仁人、为父，伏震为子。睆，汲古作晲，宋、元本作睨。丁云，睨当为睆。是也。故从《释文》。	kun zhi gou
困之萃：被发兽心，难与比邻。来如飘风，去似绝弦，为狼所残。巽为发，艮为兽，坤为心。巽为飘风。为绳，故为弦。兑毁，故绝弦。艮为狼，兑口，故曰为狼所残。言为狼所噬也。	kun zhi cui
困之升：天覆地载，日月运照。阴阳允作，方内四富。坤为地，伏乾为天、为日。兑为月。坤为方、为多，故为富。震卦数四，故曰四富。按：坤为方，坤在外。方内者，内卦巽也。《升》椡初至四正反巽，巽为利市三倍，震数四，故曰方内四富。	kun zhi sheng
困之井：桀乱无道，民散不聚。背室弃家，君孤出走。离为恶人，故曰桀。震为大涂，震伏，故曰无道。坎为众、为民，风散，故曰不聚。艮为室家，艮伏，故曰背、曰弃。震为君，坎为孤，震伏，故曰出走。	kun zhi jing
困之革：申酉稷射，阴慝萌作。柯葭载牧，泥涂不白。巽先天居申，兑后天居酉。丁云，《谷梁传·定公十五年》：“传日下稷。”注：“稷，日仄也。下稷为晡时。”伏震为射，申酉稷射者，言日至申酉，晡时而射也。伏坤为阴慝。震为萌芽，故曰萌作。伏艮为荷，巽为葭，坤为牧。坎为泥涂。巽为白，坎隐，故不白。稷射，汲古作败时。依元本。荷，宋、元本作柯。依汲古。葭，疑蓑之讹。《诗》“何蓑何笠”是也。	kun zhi ge
困之鼎：踝踵足伤，右指病疡。失旅后时，利走不来。详蒙之履。	kun zhi ding
困之震：四足俱走，驽疲在后。战既不胜，败于东野。震卦数四，故曰四足。震为后，坎劳，故曰驽疲在后。震为战，坎陷，故不胜，故败。震东艮野。俱战，宋、元本作战既。从汲古。	kun zhi zhen
困之艮：涂行破车，丑女无媒。莫适为耦，孤困独居。互震为大涂、为行、为车，坎破，故曰涂行破车。伏兑为女，离为恶人，故曰丑女。坎为孤，艮为鳏，故曰孤困独居。偶，汲古作耦，依宋、元本。	kun zhi gen
困之渐：搏髀大笑，不知忧惧。开立大路，为主所召。髀，《说文》：“股也。”巽为股，艮手，故曰拊髀。伏震为笑，坎为忧惧，兑悦震乐，故不知忧惧。震为大路、为王、为召。王，宋、元本作主。依汲古。	kun zhi jian
困之归妺：伯圭东行，与利相逢。出既遭昧，孰不相知？忧不成凶。震为伯、为玉，故曰伯圭。伯圭善货殖，见《史记》、《孟子》。伏巽为利，故与利相逢。震为出、为时。圭，汲古讹主。依宋、元本。宋、元本“时”讹“昧”。下多“忧不成凶”四字。均依汲古。	kun zhi gui mei
困之丰：东行贼家，郑伯失辞。国无贞良，居受其殃。震为东行，巽为贼，伏艮为家。震为伯，伏坎为平、为郑，故曰郑伯。正反震，故失词。艮为国、为贞良。艮伏，故无。震为君，离为殃。东行贼家，指桓公十五年，郑厉公“居栎”，是东行也。后自栎入郑，杀傅瑕、原繁，逐昭公，是贼家也。杀原繁，言不顺，是失词也。	kun zhi feng
困之旅：前屈后曲，形体饬急。绞黑大索，困于清室。通《节》。坎为屈曲，艮前震后，故曰前屈后曲。艮为形体。兑刚鲁附决，故曰饬急。犹紧急也。巽为索，坎为黑。正反巽，故曰绞。绞，缚也。艮为室，震为请，坎陷，故曰困于请室。请室，大臣侍罪之所也。饬，汲古作劲。非。依宋、元本。请，宋、元本讹清。依汲古。	kun zhi lv
困之巽：鼓腋大喜，行婚饮酒。嘉彼诸姜，乐我皇考。伏震为翼、为鼓、为喜。兑口为饮，伏坎为酒。为婚，故曰行婚饮酒。巽为姜，重巽，故曰诸姜。伏震为父、为大，故曰皇考。翼，宋、元本作腋。依汲古。婚，汲古作嫁。依宋、元本。言大喜之故，在将婚饮酒也。	kun zhi xun
困之兑：国将有事，狐嘈向城。三日悲鸣，邑主大惊。伏艮为狐、为城。震为鸣，故曰嘈。嘈，啼也。震为旦，数三，故曰三旦。互坎为忧，故曰悲鸣。艮为邑，震为主、为惊。皆用伏象。此必有故事，为今所不能考。或以吴广诈狐鸣事说之，似非。宋、元本首句多“国将有事”四字。将《林》词奇肆突兀之神全失。故依汲古。	kun zhi dui
困之涣：明德克敏，重华贡举。放勋徵用，公哲蒙佑。震为德。艮为明，故曰明德。震为华，正反震，故曰重华。震又为帝，故又曰放勋。克，汲古作光。依宋、元本。言尧征舜，天下蒙福。	kun zhi huan
困之节：秋隼冬翔，数被严霜。甲兵充庭，万物不生。雄父夜鸣，民大扰惊。详鼎之观。充，汲古作克。依宋、元本。犬，宋、元本作父。依汲古。人，元本、汲古作大。依宋本。	kun zhi jie
困之中孚：丝紵布帛，人所衣服。掺掺女手，纺绩善织。南国饶足，取之有息。巽为丝纻布帛。震为衣。艮手与巽连体，故曰女手。巽为纺绩、为织。艮为国，与震连，故曰南国。震生，故有息。	kun zhi zhong fu
困之小过：凤有十子，同巢共母。仁圣在位，欢以相保。兴彼周鲁。艮为凤，震为子。兑数十，故曰十子。艮为巢，巽为母。震为仁、为欢、为周。兑为鲁。三四五句，汲古作欢以相保，富市之地，多财积谷。依宋、元本。此似指武王同母兄弟十人，故曰共母。而十人之中，以周公为最仁圣，周鲁皆赖以兴也。	kun zhi xiao guo
困之既济：雄鸡不晨，雌鸡且伸。志庇心离，三旅出哀。此似用遇卦困象。巽为鸡，震为晨、为雄。震伏，故不晨。巽为雌，兑口为鸣、为呻。坎为心志。为疾，故曰疪。疪、痹同。《说文》：“湿，病也。”《内经》曰：“风痛也，”亦巽象也。鸣且，汲古讹鸡具。依宋、元本。呻，宋、元本讹伸。疪作庇。生作出。均依汲古。旅、闾通用。三旅，屈子也，雌鸣，指郑袖。志疪心离，言作《离骚》。	kun zhi ji ji
困之未济：光祀春成，陈宝鸡鸣。阳鸟失道，不能自守。消亡无咎。举事不成，自取凶咎。详大有之井。首句，汲古作光休出城。依宋、元本。明，宋、元本作鸟。为作无。均依汲古。元本下多举事不成，自取凶咎二句。依汲古。井之第四十八	kun zhi wei ji
井之井：踬跛未起，失利后市，不得鹿子。详屯之困。鹿，汲古作。依宋、元本。	jing zhi jing
井之乾：左辅右弼，金玉满堂。常盈不亡，富如敖仓。详蒙之坤。廒，宋、元本作敖。依汲古。	jing zhi gan
井之坤：雨师娶妇，黄岩季子。成礼既婚，相呼而归，润泽田里。详恒之晋。南去，宋本作而归。汲古作南上。依元本。田里，汲古作下土。依宋、元本。又，末句，宋、元本无。依汲古。	jing zhi kun
井之屯：螟?为贼，害我稼穑。尽禾殚麦，秋无所得。详坤之革。嘉谷，宋、元本作稼穑。家作秋。均依汲古。得，汲古作食。第三句，汲古作中留空虚。均依宋、元本。	jing zhi tun
井之蒙：跛躄难步，迟不及舍。露宿泽陂，亡其襦袴。震为步，坎蹇，故曰跛难步。艮为舍，艮止，故迟不及舍。坎为露、为宿、为泽陂。震为襦裤，坤为亡，故又曰亡其襦裤。	jing zhi meng
井之需：大夫行父，无地不涉。为吾相土，莫如韩乐，可以居止，长安富有。乾为父，兑言，故曰祈父。陈朴园云，《诗·祈父》：“予王之爪牙。”毛传：祈父，司马也。蹶父为司马之官。《尚书》称司马亦曰圻父。圻、祈，古通用。《诗·大雅·韩奕篇》：“蹶父孔武，靡国不到。为韩姞相攸，莫如韩乐。”《林》所本也。伏坤为土地。艮为居止、为安。乾为富。兑悦，故曰乐。祈，各本多作行。依汲古。	jing zhi xu
井之讼：少孤无父，长失慈母。悖悖茕茕，莫与为福。通《明夷》。坎为孤。震为父，坤丧，故无父。震为长。坤为慈母，坤亡，故失慈母。坤寡，故曰茕茕。故无偶也。	jing zhi song
井之师：侧弁醉客，重舌作凶。披发夜行，迷乱相误，亡失居止。艮为冠，二四艮覆，故曰侧弁。《诗·小雅》：“侧弁之俄，屡舞傞傞。”震为客，坤迷，故曰醉客。兑为舌，二至上兑形特长，故曰长舌。震为发，坤为夜，为迷乱，为亡失。处，宋、元本作止。依汲古。	jing zhi shi
井之比：马惊破处，王孙沉沟。身死魂去，自为患害。震为车马，坎为破。三至五震覆，故马惊车破。九五为王，坎陷，一阳陷坤水中，故曰王坠深津。坤为死、为身。乾为魂，坤为魄。乾伏，故曰魂去。艮为室。车破，宋、元本作破处。依汲古。第二句，依汲古。宋、元本作王孙沉沟。死，各本作绝。依局本。第四句，宋、元本作自为患害。依汲古。汲古末多贞难无虞四字，依宋、元本删。	jing zhi bi
井之小畜：东行述职，征讨不服。侵齐伐陈，衘璧为臣，大得意还。通《豫》。震为东、为征讨、为陈、为璧。兑为口，故曰衔璧。巽为齐，艮为臣。《左传》：“楚子围许，许男面缚衔璧。”	jing zhi xiao xu
井之履：百足俱行，相辅为强。三圣翼事，王室宠光。详屯之履。按：通《谦》棶。《履》互离为文，伏震为武，乾为王，故曰文王、武王。震为周，为公，九三亦为公，故曰周公。坎为圣，震数三，故曰三圣。三圣指周文王、周武王与周公。震为王，坎为宫室，艮光，故王室宠光。	jing zhi lv
井之泰：本根不固。华叶落去，更为孤妪。通《否》。巽陨落，故曰本根不固。兑为华，巽落，故曰落去。巽为妪，巽寡，故曰孤妪。	jing zhi tai
井之否：牧羊稻园，闻虎喧喧。畏惧休息，终无祸焉。详否之节。患，各本皆作焉。依屯之复校。喧欢，宋、元本作喧喧。怵惕作休息。均依汲古。	jing zhi pi
井之同人：履位乘势，靡有绝蔽。为隶所图，与众庶位。通《师》。震为履、为乘。坤贱，故曰隶。坤为众庶。与众庶位，言初得位乘势，后为皂隶所图，与齐民等也。	jing zhi tong ren
井之大有：大舆多尘，小人伤贤。皇甫司徒，使君失家。通《比》。坤为大舆、为小人。艮为尘，故曰大舆多尘。艮为贤良，坤丧，故伤贤。艮为臣，故曰皇甫司徒。震为君，艮为家。震覆坎失，故曰使君失家。《诗》：“皇父卿士，番维司徒。”皆幽王臣。又“无将大车，只自尘兮。无思百忧，只自疷兮。”又“无将大车，维尘冥冥。”	jing zhi da you
井之谦：安和泰山，福佑屡臻。虽有狼虎，不能危身。如，宋、元本作和。禄作佑。依汲古。坤为安，艮为山。震东，故曰泰山。震为福禄。艮为狼虎、为身。震出，故不能危身。如，宋、元本作和，禄作祐。依汲古。	jing zhi qian
井之豫：同气异门，各别东西。南与凶遇，北伤其孙。艮为气、为门。正反皆艮，故曰同气。两艮相背，故曰异门。震东坎西，故曰各别西东。震又为南。坤为凶，故与凶遇。坎又为北，坤为死，艮为孙，故曰北伤其孙。孙与东韵。	jing zhi yu
井之随：蚬见不祥，祸起我乡。行人畏亡，使命不通。《尔雅·释虫》：蚬，缢女也，好自经死。故见者以为不祥。互巽为虫、为系，正缢女象也，故曰不祥。艮为我、为邑、为乡。震为行人、为客。巽伏，故曰逃藏。蚬，各本皆讹为蜺。只宋、元本未讹。牟庭谓黄丕烈。刊宋本《易林》，私改“蜺”为“蚬”，以就《尔雅》。岂知巽为绳、为系，正《易林》用象之神妙。先儒从不知《易林》之词皆由象生，故失言如此。且以好古之黄尧圃，何至改古书字乎？第四句，宋、元本作“使命不通”。依汲古。	jing zhi sui
井之蛊：无事招祸，自取灾殃。畜狼养虎，必见贼伤。艮为虎狼，艮止为畜。巽为盗贼，兑毁折，故曰招祸、曰灾殃。宋、元本作无事召祸，自取灾殃。畜狼养虎，必见贼伤。今依汲古。惟“必见”，汲古作“还自”，与下“自”字义皆重，故依宋、元本。	jing zhi gu
井之临：顺风吹火，牵骑骥尾。易为功力，因权受福。牵骑，汲古作幸附。依宋、元本。伏《遁》互巽为风，艮为火，故曰顺风吹火。艮手为牵，乾为骥，艮为尾，故曰牵骑骥尾。巽为权。	jing zhi lin
井之观：五岳四渎，沾濡为德。行不失理，民赖恩福。详颐之明夷。润洽，依校。各本作沾濡。	jing zhi guan
井之噬嗑：延陵聪敏，乐听太史。鸡鸣大国，姜氏受福。《左传·襄公二十九年》：吴季札聘鲁，“为之歌齐，曰：美哉！泱泱乎！大风也哉！表东海者，其太公乎！”艮为山、为少，故曰延陵，札号延陵季子也。震为乐，坎耳为听。离文，故曰太史。伏巽为鸡，艮为国。巽为姜。《鸡鸣》，《齐诗》篇名。乐听，汲古作听乐。依宋、元本。	jing zhi ke shi
井之贲：神鸟五色，凤凰为主。集于王谷，使君得所。震为神，艮为鸟。离文，故为凤凰。震为主、为王、为君。艮为国。国，宋、元本作谷。依汲古。《礼器》云：“升中于天。而凤凰降。”《援神契》：凤五色俱备，见则天下安宁。	jing zhi ben
井之剥：媒妁先明，虽期不得。齐女长子，乱其纪纲。此用遇卦井象。坎为媒妁，坎隐伏，故无明。震为行，震反，故不行。下巽为齐女，伏震为长子。互离为乱，巽为纪纲。无，宋、元本作光。行作得。其作我。均依汲古。	jing zhi bo
井之复：明月作昼，大人失居。众星宵乱，不知所据。此仍用井象。兑为月，离为昼，兑离连体，故曰明月作昼。乾为大人，三阳皆陷阴中，故曰失居。离为星，坎为众、为夜，故曰众星宵乱。离为乱也。	jing zhi fu
井之无妄：少康兴起，诛浇复祖。微灭复明，大禹享祀。震为君，故曰少康、曰兴起。伏坤为恶，故曰浇。坤杀，故曰诛浇。言浇为少康所诛也。艮为祖，震为复，故曰复祖。乾为大明、为王，故曰大禹。按《帝王世纪》：后羿之相寒浞，既杀后羿，因羿之室。生奡及豷。奡有力，杀夏帝相。帝妃仍氏女曰后缗，逃于有仍，生少康。少康长，与夏旧臣靡诛奡，复夏室。奡即浇也。第四句，宋、元本作大禹享祀。依汲古。按：夏君少康在贤臣靡的辅佐下，杀灭寒浞，又“灭浇于过，灭于戈”，终于光复祖业，恢复夏王朝。史称“少康中兴”。	jing zhi wu wang
井之大畜：千门万户，大福所处。黄屋左纛，龙德独有。艮为门户，乾亦为门户、为千万，故曰千门万户。乾为大福。艮为屋，震玄黄，故曰黄屋。震为旗、为左，故曰左纛。纛，旗也。震为龙、为德。龙德独有者，言非天子不能如此也。左，汲古讹在。有作右。均依宋、元本。	jing zhi da xu
井之颐：乾作圣男，坤为智女。配合既成，长生得所。伏乾为圣、为男。坤为女，坎为水、为智，坤亦为水，故曰智女。乾道成男，坤道成女，故曰配合成就。震为长生。成就，宋、元本作既成。依汲古。	jing zhi yi
井之大过：羿张乌号，彀射惊狼。钟鼓夜鸣，将军壮心。赵国雄勇，鬭死荥阳。通《颐》。坤恶，故曰羿。艮为鸟，震为鸣，故曰乌号。乌号，弓名也。艮为天、为狼。天狼，星名。《楚辞》：“青云依兮白霓裳，举长弓兮射天狼。”彀，张弓也。彀射天狼，言羿暴戾也。震为射、为钟鼓。坤为夜、为军、为心、为国。艮为柱，故曰柱国。坤为死，正覆艮，故曰斗死。坤水，故曰荥阳。柱国，房君蔡赐也。见《陈涉世家》。惟史不言其死处，《林》盖别有所据。彀，汲古讹殷。天，各本皆作惊。柱皆作赵。均依师之否校。然赵国或为人名，战死荥阳未必为讹字。	jing zhi da guo
井之坎：炙鱼铜斗，张伺夜鼠。不忍香味，机发为祟。祟在头颈，筰不得去。伏巽为鱼，下有离火，故曰炙鱼。震为棝斗。坎为夜、为鼠。艮止，故曰伺。震发，故曰张。言以炙鱼置棝斗之中，至夜引鼠而射杀之也。伏巽为臭，故曰香味。坎为机、为祟。震为发。艮止，故曰笮。笮音窄，狭也，迫也。各本祟下多“祟在头颈”四字，依归妹之师校。棝，各本多作铜。丁云，《说文》：“棝斗可以射鼠。”疑“铜”为“棝”之形讹字。愚按归妹之师作枯斗，“枯”正“棝”之音讹字。由此证“铜”确为“棝”，丁说是也，故竟从之。	jing zhi kan
井之离：高飞不视，贪叨所在。臭腐为患，自害躬身。离为飞、为视。巽伏，故不视。兑口为食，正反兑，故曰贪饕。巽为臭腐，伏坎为患。艮为身。其，宋、元本作躬。依汲古。	jing zhi li
井之咸：铅刀攻玉，坚不可得。单尽我力，齿为疾贼。详坤之豫。第三句，依宋、元本。单，殚之省文。汲古作尽我筋力。第四句，宋、元本作齿为疾贼。依汲古。	jing zhi xian
井之恒：方啄宣口，圣智仁厚。释解倒悬，家国大安。详小畜之噬嗑。解释，宋、元本作释解。依汲古。家，汲古作历。依宋、元本。	jing zhi heng
井之遁：踟蹰南北，误入丧国。杜季利兵，伤我心腹。此用遇卦井象。巽为虫，故曰蜘蛛。离南坎北。离为网罟。艮为少、为木，故曰杜季。艮为刀剑，故曰利兵。坎为心旅。杜季即杜伯。《史记正义》引《周春秋》云：宣王杀杜伯而无辜。后三年，宣王会诸侯田于圃。日中，杜伯起于道左，衣朱衣冠，操朱弓矢射宣王，中心折脊而死。《国语》则云“于镐”。首二句，各本皆作“踟蹰南北，误入丧国。”旅作腹。丁云，依《御览》蜘蛛引校改，旅即膂之省文。	jing zhi dun
井之大壮：公孙之政，惠而不烦。乔子相国，终身无患。通《观》。艮为公孙，坤为政。乔，丁云，乔、侨通用。郑子产也。艮为乔木，故取象。坤为国、为终、为身、为患。艮安，故无患。	jing zhi da zhaung
井之晋：弧矢大张，道绝不通。小人寇贼，君子壅塞。坎为弧、为矢。艮为道路，坎陷，故不通。坤为小人，艮为君子，坎为寇贼、为壅塞。	jing zhi jin
井之明夷：藏戟之室，封豕受福。充泽肥腯，子孙蕃息。坎为戟、为室。为隐伏，故曰藏。坎为豕，震为福、为大，故曰封豕。伏乾为肥腯。震为子、为蕃息。	jing zhi ming yi
井之家人：八子同巢，心劳相思，虽苦无忧。伏震为子，巽数八，故曰八子。离为巢。坎为心、为劳、为忧。	jing zhi jia ren
井之睽：循理举手，举求取予。六体相摩，终无咎殃。通《蹇》。艮为手，坤为理，二阳分居坤中，故曰循理。艮为举求、为取予。坎为体，坎数六，故曰六体。重坎，故曰相摩。艮为终。《左传·闵公元年》：遇屯之比，曰六体不易。六体即谓坎也。举求取予，汲古作典求相予。摩作磨。均依宋、元本。殃咎，宋、元本作处殃。不协。依汲古。	jing zhi kui
井之蹇：王子公孙，把弦摄丸。发辄有获，家室饶足。详比之小畜。	jing zhi jian
井之解：井者有悔，渴霓为怪。不亟徙乡，家受其殃。坎为井、为渚、为悔。震为蜺，下有离火，故曰渴蜺。坎为怪。《汉书·燕刺王传》：上官桀谋废昭帝，立燕王。是时天雨，虹下属宫中，饮井水竭。《淮南子》：虹蜺者，天之忌也。故不避则受其殃。宋、元本悔字均缺。依汲古。	jing zhi jie
井之损：郑会细■，国乱失顷。弘明早见，止乐不听。《左传·襄公二十九年》：吴季札聘鲁，观乐为之歌郑，曰：“美哉！其细已甚，民弗堪也。是其先亡乎！”自郐以下无讥焉。《林》全用其意。坤为郑。会，《左传》作郐，《毛诗》作桧。会，盖其省字。震为声，坤柔，故曰细声。坤为国、为乱、为倾。艮为明。弘明犹弘通，谓季子也。震为乐，兑为耳、为听。艮止，故不听。会细，汲古作浍有。《释文》同。依宋、元本。	jing zhi sun
井之益：穿室凿墙，不直生讼。褰衣涉露，虽劳无功。《诗·召南·行露篇》：“厌浥行露。”又云：“谁谓雀无角？何以穿我屋？……谁谓鼠无牙？何以穿我墉？”艮为室、为墉。艮手，故曰穿凿。正反震，故曰生讼。坤为邪，故曰不直生讼。震为衣，坤为水，故曰露。艮手震行，故曰褰衣涉露。坤为劳，坤丧，故无功。露，汲古作河。非。依宋、元本。	jing zhi yi
井之夬：脱卵免乳，长大成就。君子万年，动有利得。震为卵，今阳长至五，故曰脱卵。艮为乳，艮伏，故免乳。乾为长大、为成就、为君子、为万年。首句，汲古作胎卵胞乳。非。依宋、元本。	jing zhi kuai
井之姤：五心乖离，各引是非。莫适为主，道路塞壅。巽卦数五，伏坤为心、为乖离。乾为言，兑亦为言，兑背乾，故曰各引是非。《夬·九四》云“闻言不信”。《林》用象所本也。震为侯、为主、为道路。震伏，故曰莫适为主。乾实，故壅塞。	jing zhi gou
井之萃：百柱载梁，千岁不僵。大愿辅福，文武以昌。艮巽为梁柱，下坤为多，故曰百柱。坤为车，故曰载。坤为千岁、为僵。艮圣，故不僵。伏乾为大、为福。坤为文，伏震为武、为昌。	jing zhi cui
井之升：营城洛邑，周公所作。世逮三十，年历七百。福佑封实，坚固不落。坤为城邑、为世、为年。震为周、为公。数三，坤数十，故曰世逮三十。震数七，坤数百，故曰年历七百。伏乾为福佑、为实。伏艮为坚。《左传》：周公城洛邑，卜世三十，卜年七百。逮，汲古讹连。依宋、元本。	jing zhi sheng
井之困：牛耳聋蔽，不晓声味。委以鼎俎，方始乱溃。通《贲》。艮为叔，震为从、为行旅，故曰从叔行旅。震为食、为东、为昌。东昌，齐地名。震为伯、为嘉、为喜。坎为酒，巽为芝，艮为我，故曰与我芝酒。似有故实，俟考。	jing zhi kun
井之革：从叔旅行，食于东昌。嘉伯悦喜，与我芝香。通《蒙》。坤为牛，坎为耳。坤闭，故耳聋。巽为味，震为声。坤闭，故不知声味。震为鼎俎。离为乱。溃，汲古作愦。依宋、元本。牛，汲古作失。未知孰是。	jing zhi ge
井之鼎：訾娵开门，鹤鸣弹冠。文章进用，舞韶和鸾。三仁翼政，国无灾殃。详坤之明夷。	jing zhi ding
井之震：游魂六子，百木所起。三男从父，三女随母，至已而反，各得其所。震为游、为子。坎为魂，数六，故曰游魂六子。震为木、为百。数三，互坎艮皆男象，而震为父、为从，故曰三男从父。伏巽、互离兑皆女象，巽为母，故曰三女从母。离卦数三也。巽居巳方，至巳而反者，言震巽相反复。震究为巽，与震相反也。反，汲古作足。非。依宋、元本。按：震为阳始，六阳起于子而终于巳，故曰至巳而反。反者，阳退阴进也。巽为阴始，六阴起午而终于亥。《复》《姤》为六阳、六阴之始，贞震、巽，故曰震巽相反复。	jing zhi zhen
井之艮：南山兰茝，使君媚好。皇女长妇，多孙众子。《左传》：“郑文公有妾曰燕姞，梦天与之兰，曰：‘兰有国香，人服媚之。”艮纳丙，故曰南山。震亦为南。震伏巽，故曰兰茝。震为君，伏兑为媚好。伏巽为皇女、为长妇。艮为孙子，重艮，故曰多、曰众。首二句，汲古讹为两山萠使，苲君好。依宋、元本。	jing zhi gen
井之渐：黄虹之野，贤君在位。荣叚为相，国无灾殃。巽为虹，互离，故曰黄虹。艮为野，伏震为贤君、为管。下艮，故曰管叔。管仲相齐伯天下。《孝经·援神契》曰：“黄虹抱日，辅臣纳忠。”又，《帝王世纪》：少昊母曰女节，见星如虹，下流华渚，梦感而生少昊。在位，汲古作所在。虹讹为。均依宋、元本。管叔，宋本、汲古作荣，依元刊。	jing zhi jian
井之归妺：穿凿道路，为君除舍。开辟福门，喜在我邻。坎为穿，震为道路、为君、为喜。伏艮为门。《史记·吕后纪》：东牟侯兴居曰：“诛吕氏吾无功，请得除宫。”震为喜、为邻。	jing zhi gui mei
井之丰：商风数起，天下昏晦。旱魃为虐，九土兵作。兑为秋，下互巽，故曰商风。互大坎，故曰昏晦。《丰》卦屡言“日中见斗”。《林》所本也。坎为鬼，下离，故曰旱魃。《诗·大雅》：“旱魃为虐。”《毛传》：“魃，旱神也。”震数九，伏艮为兵。九土，汲古作七凡。非。依宋、元本。	jing zhi feng
井之旅：自卫归鲁，时不我与。冰炭异室，仁道隔塞。详坤之颐。反，宋、元本作归。闭作隔。均依汲古。	jing zhi lv
井之巽：春阳生草，夏长条肄。万物蕃滋，充实益有。伏震为春阳、为生、为草。互离为夏，巽为枝条。震为万物、为蕃滋。《诗·周南》：“伐其条肄。”传：“斩而复生曰肄，即嫩条也。”肄，各本皆作枝。非。依巽之睽校。	jing zhi xun
井之兑：六虵奔走，俱入茂草。惊于长注，畏惧啄口。互巽为蛇，伏坎卦数六，故曰六蛇。伏震为走。巽为入、为茂草。兑为口，坎为畏，艮为黔啄。蛇最畏鹳鹤之属，以其啄也。《易林》读黔喙为黔啄，此又一证也。俱，汲古作奔。依宋、元本。注，汲古本作住。依宋本、元本。啄，各本皆作喙。依中孚之家人校。注，击也。	jing zhi dui
井之涣：明月照夜，使暗为昼。国有仁贤，君尊于故。坎为夜、为月，故曰明月照夜。坎隐伏，伏艮光明，故曰使暗为昼。艮为国，震为仁、为君。宋、元本缺此《林》。	jing zhi huan
井之节：避虵东走，反入虎口。制于爪牙，骨为灰土。震为东，伏巽为蛇，坎隐伏，故曰避蛇东走。艮为虎。兑为口、为爪牙、为骨。坎为土。蛇，汲古作地。为作于。依宋、元本。	jing zhi jie
井之中孚：顷迭不行，弱足善僵。孟絷无良，失其宠光。巽为倾迭。震为走，兑折，故曰弱走善僵。震为孟，巽绳为絷，故曰孟絷。艮为良、为光。巽为伏，故曰无良、曰失其宠光。按《左传·昭公七年》：“卫襄公嬖人婤姶生孟絷。孟絷之足不良。孔成子曰，孟非人也，将不列于宗。”后竟不得立。孟絷无良，即谓孟絷之足不良也。	jing zhi zhong fu
井之小过：十羊俱见，黄头为首。岁美民安，国乐无咎。兑为羊，数十，又为见，故曰十羊俱见。震为黄，艮为头、为首，故曰黄头为首。震为岁、为乐。艮为国，又为安。羊，汲古作年。美作尾。均依宋、元本。	jing zhi xiao guo
井之既济：望风入门，来到我邻，餔吾养均。此用遇卦象。，汲古作铺。依宋、元本。	jing zhi ji ji
井之未济：登高车反，视天弥远。虎口不张，害贼消亡。此仍用遇卦象《井》。通《噬嗑》震为车、为返、为登，巽为高，故曰登高车返。艮为天、为虎。坎闭塞，故口不张。震为口也。巽为贼，风散，故消亡。车，汲古讹连。天讹失。均依宋、元本校。焦氏易林注卷十三革之第四十九	jing zhi wei ji
革之革：马服长股，宜行善市。蒙佑谐偶，获金五倍。乾为马，巽为股、为长，故曰马服长股。服，犹驾也。乾为金，巽为市、为倍，卦数五，故曰获金五倍。市，元本作布。依宋本。第三句，汲古作俱蒙福佑。五作三。俱依宋、元本。	ge zhi ge
革之乾：高原峻山，陆土少泉。草木林麓，嘉得所蓄。此用革象。伏艮，故曰高原、曰峻山。伏坤为陆土。坎为泉，坎伏，故曰少泉。震为草木、为喜。艮止，故曰蓄。陆土，汲古作阯大。依宋、元本。	ge zhi gan
革之坤：一门二关，结缉不便。峻道异路，日暮不到。此用遇卦革象。坤为门，伏坎数一，故曰一门。坎为关，坤数二，故曰二关。坤闭，故曰结缉。艮为道路，山高，故曰峻道。《蒙》二至上正反艮，故曰异路。艮为日，坤为暮，艮止，故不到。多用《革》伏象。关，门牡也。一门数关，故结缉不便。	ge zhi kun
革之屯：忧祸解除，喜至庆来。坐立欢门，与乐为邻。坎为忧患。震为解、为喜乐。艮为门、为坐。	ge zhi tun
革之蒙：殊类异路，心不相慕。牝牛牡猳，鳏无室家。坤为类，艮为路，二至上正覆艮，故曰殊类异路。坎为心，二至上艮震相反，故不相慕。坤为牝牛，坎为牡猳。艮为鳏、为家，坎为室。言牛豕殊类，虽一牝一牡而不能配合，故无室家也。殊，汲古讹。依宋、元本。按：《蒙》二至上艮震相反，相反则对立中伤，故心不相慕。坎为心。	ge zhi meng
革之需：太王为父，王季孝友。文武圣明，仁政兴起。旦隆四国，载福绥厚。乾为王、为父、为始，故曰太王。伏艮为季。坤为孝友、为文。兑刚为武。乾为仁圣。互离为昼，故曰旦。坤为国，兑西方金，数四，故曰四国。季历，宋本、汲古作王季。依元本。《林》词历叙周王之由。旦，周公名。四国犹四方，非管、蔡、商、奄。	ge zhi xu
革之讼：临河求鲤，燕婉失饵。屏气摄息，不得鲤子。通《明夷》。坤为水、为河、为鱼。坤柔顺，故曰燕婉。巽为饵，坎失，故燕婉失饵。震为气息，坤闭，故屏气摄息。震为子，坤鱼，故曰鲤子。坤丧，故不得。失饵，汲古作笑弭。依宋、元本。	ge zhi song
革之师：买利求福，莫如南国。仁德所在，金玉为宝。坤为利。震为福、为南。坤为国，故曰南国。震为仁德。伏乾为金，震为玉。质，宋、元本作宝。依汲古。	ge zhi shi
革之比：白虎赤愤，闚观王庭。宫阙被甲，大小出征。天地烦愦，育不能婴。《革》兑为虎、为西，故曰白虎。坎为赤、为忧愤。赤愤，犹丹愤也。袁高诗：“茫茫沧海间，丹愤何由伸。”盖与赤心同义。兹曰赤愤，言虎猛也。或疑愤当为。然虎无饰朱之理。或又疑为羵，羵为土中怪羊，不能出游也。离为观、为甲。坤为乱溃。乾为王。坎为宫室。伏震为征。乾为大、为天。坤为小、为地。《革》二至上正反兑巽，兑毁折，巽散乱而伏艮震，艮为婴儿，震为覆艮，故婴不能育也。地，汲古作下。溃作愦。依宋、元本。	ge zhi bi
革之小畜：子车针虎，善人危殆。黄鸟悲鸣，伤国无辅。《秦风·黄鸟》诗，哀三良殉穆公葬。子车针虎，三良名也。伏震为子、为车，艮为虎，坎为针，故曰子车针虎。震为善、为人，坎危殆。艮为鸟，坤为黄，故曰黄鸟。震为呜，坎为悲。坤为国。伤国无辅，言失贤人也。按：子车氏有三子，即奄息、仲行、针虎。三子后殉穆公葬。国人哀之，为之赋《黄鸟》。	ge zhi xiao xu
革之履：两目失明，日暮无光。胫足跛步，不可以行，顿于丘傍。详剥之萃。曳，各本皆作步。依剥之萃校。	ge zhi lv
革之泰：罗网四张，鸟无所翔。伐征困极，饥穷不食。坤为网罗，震卦数四，故曰四张。震为鸟、为翔、为征伐。坤为饥，乾为寒。兑口为食，坤闭，故不食。	ge zhi tai
革之否：伯夷叔齐，贞廉之师。以德防患，忧祸不存。震为伯，震伏，故曰伯夷。艮为叔，互巽，故曰叔齐。余详比之剥。	ge zhi pi
革之同人：疾贫望幸，使伯行贩。开牢择羊，多得大?。详否之坎。幸，宋、元本作仕。非。依汲古。第二句，各本皆作使伯行贩。依元本讼之遁校。	ge zhi tong ren
革之大有：南山之阳，华叶锵锵。嘉乐君子，为国宠光。首二句，《陈风》诗。牂牂，《毛传》：“盛貌。”伏艮纳丙，故曰南山。艮为木，故曰杨。艮为君子、为光。坤为国。	ge zhi da you
革之谦：东壁馀光，数暗不明。主母嫉妬，乱我业事。震东，艮壁，艮又为光，故曰东壁余光。言烛在东壁。艮为明，互坎，故不明。坤母，震为主，故曰主母。坎为嫉妒，坤为事业、为乱。事详谦之屯。	ge zhi qian
革之豫：迷行晨夜，道多湛露。瀸我袴襦，重不可涉。《诗·召南》：“厌浥行露，岂不夙夜，谓行多露。”传：厌浥，湿意。震为晨，坤坎皆为夜。震为道，坎为露。瀸，湿也。震为襦裤。坤为重，震为步，坎陷故难。厌浥，各本皆作迷行。瀸衣濡裤，宋、元本作瀸我襦裤。汲古作瀸濡襦裤。难以步，宋、元本步作涉。汲古作不可步。俱依元本未济之损校。始知此《林》宋、元、汲古本皆讹错也。	ge zhi yu
革之随：目瞤足动，喜如其愿，举家蒙宠。详乾之需。第二句，宋、元本作喜如其愿。不韵。依汲古。	ge zhi sui
革之蛊：鹰鹞欲食，雉兔困急。逃头见尾，为害所贼。艮为鹰鹞，震为食。震为兔。雉，鸡属，疑用巽象也。艮为头、为尾。艮在外，故曰逃头。三至五艮覆，故曰见尾。兑为见、为毁折，故为害。巽为贼。逃头，汲古作延颈。害作我。均依宋、元本。	ge zhi gu
革之临：鼻移在项，枯叶伤生。下朽上荣，家扰不宁，失其金城。通《遁》。艮为鼻，乾为首。鼻在首下，故曰移鼻在项。震为叶，巽陨落，故曰枯叶、故曰下朽。乾为荣，故曰上荣。艮为家、为城。乾为金，坤消，故失其金城。下朽，汲古作下枯。依宋、元本。	ge zhi lin
革之观：飞不远去，法为罔待，禄养未富。乾为禄、为富。乾伏，故未富。第二句，汲古作汝为内伤。姑从宋、元本。仍未协。汲古多“终无灾处，君善安止”二句。依宋本。	ge zhi guan
革之噬嗑：倒基败宫，重舌作凶。被发长夜，迷乱相误，深亡吉居。艮为基、为宫，正覆艮，故曰倒基败宫。伏兑为舌，正覆兑，故曰重舌。震为发、为行，坎为夜。正反震，故曰迷乱相误，而失居止也。宫，汲古讹筥。夜行，宋、元本、汲古皆作长夜。“亡失居止”皆作“深亡吉居”。均依翟本。	ge zhi ke shi
革之贲：亥午相错，败乱绪业，民不得作。离居午，艮居亥。离为败乱，伏巽为绪。坎众为民。《诗·泛历枢》云，“卯酉为革政，午亥为革命。”又，《汉书·翼奉传》：“《易》有阴阳，《诗》有五际。”孟康曰，五际：卯酉午戌亥，阴阳始终际会之岁，于此则有改变之政。按：寅卯者，阳之条达；申酉者，阴之肃杀。故卯酉之际，革政不断；午亥之际，革命不休。	ge zhi ben
革之剥：野麋畏人，俱入山谷。命短不长，为虎所得，死于牙腹。艮为麋、为山谷。坤为畏。为死，故曰命短。艮为虎，坤为复，伏兑为牙。	ge zhi bo
革之复：秋冬探巢，不得鹊鶵。衘指北去，愧我少姬。详观之屯。	ge zhi fu
革之无妄：双凫俱飞，欲归稻池。经涉雚泽，为矢所射，伤我胸臆。详屯之旅。	ge zhi wu wang
革之大畜：天门开辟，牢户寥廓，桎梏解脱，拘囚纵释。详小畜之泰。	ge zhi da xu
革之颐：尼父孔丘，善钓鲤鱼。罗钓一举，得获万头，富我家居。上艮，故曰尼、曰丘。下震，坤虚，故曰孔丘。《史记·孔子世家》：叔梁纥祷尼丘，生孔子，字仲尼。《左传·哀公十六年》：孔丘卒。哀公诔之曰：“呜呼哀哉！尼父，无自律。”坤为鱼、为罗网、为万。艮为首，故曰万头。艮为家，坤多，故曰富。网，宋本作钓。元本作鉤。依汲古。	ge zhi yi
革之大过：彭君为妖，暴龙作灾。盗尧衣裳，聚跖荷兵。青禽照夜，三日夷亡。豕，各本多作妖。于象不合。桀作聚。依比之蒙校。	ge zhi da guo
革之坎：华言风语，乱相狂误。终无凶事，安宁如故。详咸之颐。诳，宋本作狂。依元本、汲古。	ge zhi kan
革之离：逃颈见足，身困不辱。欲隐避仇，为害所贼。伏艮为颈，震为足，离为见。艮为身、为名。二四艮覆，故曰困辱。伏坎为隐伏、为仇、为害贼。延，宋、元本作逃。名作不。皆非。依汲古。贼，汲古作灭。依宋、元本。	ge zhi li
革之咸：无足断跟，居处不安。凶恶为残。详夬之大过。汲古多君臣相得四字。依宋、元本。跟，汲古讹垠。	ge zhi xian
革之恒：三人俱行，北求大?。长孟病足，倩李负囊。柳下之贞，不失我粮。详同人之丰。宝，依校。各本皆作贞。我邦，宋、元本、汲古皆作骊黄。皆非。依汲古涣之豫校。粮，宋、元本作囊。依汲古。此《林》屡见，“粮”皆作“囊”，致难索解。独此处存其真。季者季路，《家语》：子路曰：吾尝为亲负米百里之外，心甚乐之。《林》用此事。以此见汲古本真可贵也。	ge zhi heng
革之遁：退飞见祥，伤败毁坠。守小失大，功名不遂。艮为飞，阴消阳，故曰退飞。祥，犹兆也。凡吉凶之兆先见者，皆曰祥。伏兑，故曰见。巽为陨落，故曰伤败毁坠。艮为守，阴小阳大。阴消阳，故曰失大。艮为名。《左传·僖公十六年》：“六鹢退飞，过宋都。”宋襄公曰：“是何祥也？”注：祥，吉凶之先见者。后战于泓，不击半济，不杀二毛，襄公果败。故曰守小失大。	ge zhi dun
革之大壮：持心惧怒，善数摇动。不安其处，散灾府藏，无有利得。伏艮为目，乾惕，故持心瞿目。震为动摇，震往，故曰善摇数动，不安其处。伏巽风，故曰散涣。坤为府藏。巽为利，坤亡，故无利。摇数，宋、元本作数摇。末句作无有利得。均依汲古。瞿目，各本讹惧怒。从震之离校。瞿，惊视也。《林》意似指吕散弃财宝事。	ge zhi da zhaung
革之晋：牵尾不前，逆理失臣。惠朔以奔。卫，依比之恒校。各本皆作惠。非。	ge zhi jin
革之明夷：禄如周公，父子俱封。震为周、为公、为父、为子。汲古多“建国洛东”，在第二句。宋、元本无。	ge zhi ming yi
革之家人：吾有八人，信允笃诚，为尧所举。通《解》。震为君、为人。巽数八，故曰八人。坎为信、为诚笃。震为帝，故曰尧。君，宋、元本作吾。依汲古。诚，汲古作敏。元本讹亩。依宋本。	ge zhi jia ren
革之睽：久阴霖雨，泥涂行潦。商人休止，市空无宝。详夬之大遇。周公	ge zhi kui
革之蹇：无足断跟，居处不安，凶恶为残。见前咸卦。	ge zhi jian
革之解：马蹄踬车，妇恶破家。青蝇污白，恭子离居。详观之随。蹄音踶，足相躗曰蹄。	ge zhi jie
革之损：噂噂所言，莫如我垣。欢乐坚固，可以长安。详乾之困。	ge zhi sun
革之益：懿公浅愚，不深受谋。无援失国，为狄所贼。详比之家人。贼，汲古作灭。依宋、元本。	ge zhi yi
革之夬：骐骥绿耳，章明造父。伯夙奉献，襄续厥绪，佐文成伯，为晋元辅。《史记·赵世家》：造父幸于周缪王，取骥之乘匹，骅骝、绿耳献之缪王。王使造父御，西巡狩，乃赐造父以赵城。十二世，生赵夙，事晋献公。夙之孙曰赵衰，事晋文公成伯业。乾为马、为父、为大明。章明者，言始显也。遇卦《革》。伏震为伯，坤为夙，艮手为奏、为献。奏，进也，奏献者，言进事献公也。巽为绪。离为文。震为晋。骥，元本作鳞，依宋本、汲古。伯夙，汲古作夙伯。奏作所。依宋、元本。衰，各本皆作襄。依节之泰校。	ge zhi kuai
革之姤：驾车入里，求鲜鲂鲤。非其肆居，自令后市。通《复》。坤为车、为里。震为驾。巽为鱼、为市肆。震为后，言里非产鱼之地，故求之不得。入，汲古作十。依宋、元本。	ge zhi gou
革之萃：求麞嘉乡，恶地不行。道止中迁，复反其床。艮为鹿、为乡。坤为恶，坤闭，故曰恶地不行。艮为道、为止、为床。伏震为反、为还。返，宋、元本作迁。还作反。均依汲古。	ge zhi cui
革之升：仗鸠负装，醉卧道傍。不知何公，窃我锦囊。坤文为鸠，互震，故曰杖鸠。白贴云，老人食多咽，刻鸠为杖，取鸠食不咽之义。震为装、为道。伏艮为卧，坤迷，故曰醉卧。震为公，巽为盗。坤为囊，坤文，故曰锦囊。杖，汲古作使。锦作衣。均依宋、元本。	ge zhi sheng
革之困：登昆仑，入天门，过糟丘，宿玉泉，同惠欢，见欣君。详比之姤三字句。仁，宋、元本作欣。非。	ge zhi kun
革之井：水为火壮，患厌不起。季伯夜行，与喜相逢。《左传·昭公七年》：“水，火之牡也。”卦水火相交，故曰水为火牡。坎为患、为夜。伏艮为季。震为伯、为行、为喜。牡，宋、元本皆讹“壮”。汲古讹“木为大床”。依丁本。喜，汲古讹善。	ge zhi jing
革之鼎：乌孙氏女，深目黑丑。嗜欲不同，过时无耦。通《屯》。艮为乌、为孙，坤女。互大离，故曰深目。坤为黑、为丑。坎为嗜欲。艮时坤寡，故过时无偶。	ge zhi ding
革之震：子锄执麟，《春秋》作元。阴圣将终，尼父悲心。详讼之同人。经、元，宋、元本作元、阴。汲古作阴、元。依汲古讼之同人校。	ge zhi zhen
革之艮：灼火泉原，钓鲂山巅。鱼不可得，炭不可燃。火，宋、元本讹炭。肯作可。依比之屯校。	ge zhi gen
革之渐：天马五道，炎火久处。往来上下，非文钓已。衣衰丝麻，相随在歌，凶恶如何。义不可晓，恐多讹字，故不释象。	ge zhi jian
革之归妺：鸱鴞破斧，冲人危殆。赖旦忠德，转祸为福，倾危复立。详否之蛊。	ge zhi gui mei
革之丰：杜飞门启，忧患大解，不为身祸。详需之兑。	ge zhi feng
革之旅：石门晨开，荷蒉疾贫。遁世隐居，竟不逢时。《论语》：“子路宿于石门。晨门曰：‘奚自？”又，“子击磬于卫，有荷蒉而过门者，曰：‘有心哉，击磬乎！”注：“晨门、荷蒉皆隐者。”艮为石、为门。伏震为晨、为蒉。艮为荷，兑为食。离虚，故曰食贫。艮为世，巽伏，故曰遁世隐居。艮为时。晨门，宋、元本作晨开。食作疾。皆非。从汲古。	ge zhi lv
革之巽：兔聚东廊，众犬俱猎。围缺不成，无所能获。详蹇之坤。	ge zhi xun
革之兑：三羊群走，雉兔惊骇。非所畏惧，自令劳苦。兑羊，离卦数三，故曰三羊群走。离为雉，伏震为兔、为惊骇。伏坎为畏、为劳。	ge zhi dui
革之涣：羽翮病伤，无以为强。宋公德薄，败于水泓。震为羽翮，坎为病，故曰羽翮病伤。震为公。《说文》：“以木架屋曰宋。”艮象也，故曰宋公。下坎，故曰泓水。《左传》：宋襄公与楚战，败于泓。	ge zhi huan
革之节：姬姜雅叔，三人偶食。论仁义福，以安王室。震为姬，伏巽为姜。艮少，故曰稚叔。震数三，兑卦数二，故曰三人偶食。震为言、为仁、为王。坎为室。稚，宋、元本讹雅，依汲古。	ge zhi jie
革之中孚：精诚所在，神为人辅。德教之中，弥世长久。三圣乃兴，多受福祉。震为精诚、为神、为人、为德教、为福祉。数三，故曰三圣。《革》互乾为圣，文、武、周公也。“之中”，汲古作“亡患”。“乃兴”作“仍事”。依宋、元本。又神人为辅，宋、元本作神为人辅。非。依汲古。按：遇卦《革》互乾为圣、为公，伏坤为文，《中孚》椳互震为武、为王、互艮为周，言文王、武王、周公，故曰三圣乃兴。	ge zhi zhong fu
革之小过：岐周海隅，独乐不忧。可以避难，全身保才。震为周，艮山，故曰岐周。兑为海，震为乐，巽寡，故曰独乐。巽伏，故曰避难。艮为保全、为身。才，汲古作财。依宋、元本。	ge zhi xiao guo
革之既济：孤独特处，莫依为辅，心劳志苦。详益之艮。	ge zhi ji ji
革之未济：顾望登台，意常欲逃，贾辛丑恶，妻不安夫。离为顾望、为丑恶。坎夫离妻，卦离在上，故妻不安夫。《左传·昭公二十八年》：魏献子谓贾辛曰：“昔贾大夫恶，娶妻而美，三年不言不笑。”鼎之第五十	ge zhi wei ji
鼎之鼎：积德之至，君政且温，伊吕股肱，国富民安。伏《屯》。震为德、为君、为仁。坤为积、为政、为国、为民、为富。震为伊，巽为吕、为股肱。君，宋、元本作至。仁作君。依汲古。按：《屯》初九为刚柔始交，《坤》《复》之间元阳出而贞震，故为德、为君、为仁，而天下有主，所谓帝出乎震，此也。	ding zhi ding
鼎之乾：顷筐卷耳，忧不得伤。心思故人，悲慕失母。此用遇卦鼎象。伏震为筐。坎为耳、为忧、为心、为悲慕。坤为母。卷耳，草名。《周南》：“采采卷耳，不盈倾筐。”《毛传》谓，后妃思君子不在。兹谓失母，与毛异。古，宋、元本作故。依汲古。	ding zhi gan
鼎之坤：郤叔贾贷，行禄多悔，利无所得。此仍用鼎象。巽为退，伏艮为叔，故曰郤叔。震为商贾、为行、为路。坤为悔，巽为利，坤亡，故无得。晋郤氏贪而好货，数世不改，至成公十七年，果为厉公所灭。故《林》词云云。	ding zhi kun
鼎之屯：蹙狂跛衽，辟坐不行。弃损平人，名字无中。震为足，坎蹇，故曰蹶曰跛。坎为怪、为破。坤闭艮止，故不行。坤为弃捐，震为人。艮为名，坤为文字。坤黑坎伏，故曰无申。申，明也。首二句宋、元本作蹙狂跛衽，辟坐不行。捐乎作损平。申作中。均依汲古。	ding zhi tun
鼎之蒙：文王四乳，仁爱笃厚。子畜十男，无有夭折。见前颐之节。	ding zhi meng
鼎之需：容民畜众，不离其居。坎为众、为民。伏艮为居。居，汲古作君。依宋、元本。	ding zhi xu
鼎之讼：三推相逐，蝇坠釜中。灌沸淹殪，与母长决。伏震为子、为行，故曰三雏相逐。巽为蝇。伏坤为釜、为水、为死、为母。雏，宋、元本作推。按《讼·彖》“不利涉大川，入于渊也。”故《林》词如此。	ding zhi song
鼎之师：所望在外，鼎令方来。拭爵澡罍，炊食待之，不为季忧。此兼用鼎象。离在外卦，故曰所望在外。震为鼎、为爵、为罍。伏艮，故曰拭爵。坎水，故曰涤罍。艮为待、为季。涤，宋、元作澡。依汲古。又，鼎令，疑为鼎命，即大命也。	ding zhi shi
鼎之比：陆居少泉，高山无云。车行千里，涂污尔轮，亦为我患。坎为泉，坤艮皆为陆，故曰少泉。坎为云，艮为高山。坎隐伏，故无云。坤为车、为千里。坎为轮、为泥涂，故曰涂污尔轮。坎为患。	ding zhi bi
鼎之小畜：东家杀牛，闻臭腥臊。神背不顾，命衰绝周。亳社灾烧，宋人夷诛。详噬嗑之巽。闻，汲古本作污。依宋、元本。西，宋、元本作不。依汲古。衰绝，汲古作绝衰。非。依宋元。神背西顾，言背东家而西顾也。命衰绝周，言殷命已衰，而绝于周室也。	ding zhi xiao xu
鼎之履：长子入狱，妇馈母哭。霜降旬日，向晦伏法。旁通《谦》。震为长子，坎为狱。坤为母。伏巽为入、为妇。兑口，故曰母哭。坤为霜。离日，坤数十，故曰旬日。坤为晦、为杀，故曰伏法。《隋书·刑法志》：“圣王莫不先春风而播恩，后秋霜而动宪。”是自古杀人皆在霜降后，兹曰向晦，并用晦日也。	ding zhi lv
鼎之泰：温山松柏，常茂不落。凤凰以庇，得其欢乐。详需之坤。	ding zhi tai
鼎之否：大屋之下，朝多君子。德施博育，宋受其福。艮为屋，上乾，故曰大屋。艮为朝、为君子。坤众，故曰多。《说文》：“以木架屋曰宋。”故艮为宋。溥，宋、元本作博。依汲古。	ding zhi pi
鼎之同人：罗张目决，围合耦缺，鱼鸟生脱。离为网罗、为目。抉、决通，兑毁，故目决。言网目毁也。离中虚，故曰围合。二人为偶。按《周礼·天官·掌次》：“射，则张偶次。”注：偶，俱升射者。疏：“凡射耦，皆两两俱升，南面而射。偶缺，则射者无。”巽寡，故曰偶缺。巽为鱼，离为鸟。目抉偶缺，故鱼鸟得脱也。抉，汲古讹列。偶作月。多採捕无功四字，在第三句。俱依宋、元本。	ding zhi tong ren
鼎之大有：羔裘豹祛，高易我宇，君子维好。兑为羊，离文为豹，乾为衣，故曰羔裘豹祛。伏艮为高、为宇、为君子。乾为老，坤为忧，坤伏，故不忧。《羔裘》，《唐风》篇名。毛谓晋人不恤其民，刺诗。兹云君子无忧，与毛异。宇，元本讹字。依宋本。第四句。宋、元本无。依汲古。	ding zhi da you
谦：大头明目，载受喜福。三雀飞来，与禄相得。坎为大首，伏离为明目。震为戴、为嘉福。数三，艮为雀，故曰三雀。嘉福，宋、元本作喜福。汲古更讹为福善。依周本。	ding zhi qian
鼎之鼎之豫：消锋铸刃，纵牛牧马。甲兵解散，夫妇相保。详《晋》林。第二句，宋、元本作纵牛牧马。汲古作纵牛放马。依《晋》林校。又，耜，宋、元本讹刃。	ding zhi yu
鼎之随：吉日举钓，田弋猎禽。反行饮至，以告喜功。详履之夬。车攻，宋、元本作举钓。依汲古。猎，汲古作双。“反行饮至”作“宣王饮酒”。均依宋、元本。嘉，宋、元本讹喜。依汲古。	ding zhi sui
鼎之蛊：商人行旅，资无所有。贪贝逐利，留连玉帛。驭辕内安，公子何咎？震为商旅。艮为贝，巽为利。艮止，故曰留连。巽为市，震为王，故曰王市。震为辕，为公子。艮为安。按《左传·襄公二十一年》：栾盈被掠于周，周王使候出诸。又《高祖纪》：因张良遂掠韩地辕。是为地名。而《管子》云，凡主兵者，必先审知地图之险。又《东京赋》：邪径捷乎。薛综注，十二曲道，将去复还，故曰。是为曲径，所以设险。故曰内安，公子无咎。盖艮震皆为道路，卦三至上艮震相反复，像也。王市，宋、元本作玉帛。作驭。均依汲古。	ding zhi gu
鼎之临：火井旸谷，扬芒生角。犯历天门，闚见太微。登上玉床，家易共公。通《遁》。艮为星、为火。兑为井、为口。艮为角。火，荧惑也。言荧惑入井。艮为门，上乾为天。《内经》以戌亥为天门。乾艮皆位西北，故曰天门。艮为观。《天文志》：太微为五帝之庭，明堂之房。乾为帝、为玉。艮为床，故曰玉床。艮为家，震为公。言荧惑入井，芒角犯太微，国君将易也。首句，宋、元本作火井旸谷。依汲古。扬，汲古作阳。依宋、元本。其，宋、元本作共。又有作六者。依汲古，此自古星占。顾炎武谓《林》词本《汉书·李寻传》。《李寻传》焉有“火入井口”之语？先儒从不知《林》词皆本卦象，故误解。	ding zhi lin
鼎之观：秋隼冬翔，数被严霜。甲兵充庭，万物不生。鸡釜夜鸣，民扰大惊。通《大壮》。兑为秋，艮为隼，乾为冬，震为翔，故曰秋隼冬翔。坤为霜，艮为甲兵、为庭。坤为万物，坤杀，故不生。巽为鸡，坤为釜、为夜，震为鸣，故曰鸡釜夜鸣。坤为民，震为惊。釜鸣，详复之旅。鸡夜鸣，言失时也。	ding zhi guan
鼎之噬嗑：东行西步，失其次舍。乾侯野井，昭君丧居。震为东行。坎西，故曰西步。艮为次舍，坎为失，故曰失其次舍。震为诸侯、为君。上离，故曰乾侯、曰昭君。艮为野，伏兑为井。《左传·昭公三十二年》：“公薨于乾侯。”野井，齐地名。《昭公二十五年》“齐侯……唁公……于野井”是也。	ding zhi ke shi
鼎之贲：肿胫病腹，陷厕污辱。命短时极，孤子哀哭。震为胫，艮为节，故曰肿胫。肿，《说文》：“痈也。”离为腹，互坎，故曰病腹。坎为厕、为陷、为污。艮为时。伏巽为命，兑为折，故曰短命。震为子，坎孤坎悲，故曰孤子哀哭。伏兑为哭。《左传》：“晋侯有疾，张，如厕，陷而卒。”	ding zhi ben
鼎之剥：切肤近火，虎绝我须。小人横暴，君复何之？艮为肤、为火、为虎、为须、为君子。坤为小人，重坤阴盛销阳，故曰横暴。艮止坤闭，故曰何之。火，汲古作灾。之亦作灾。依宋、元本。子，宋、元本作复。非。依汲古。	ding zhi bo
鼎之复：女室作毒，为我心疾。和不能治，晋人赴告。坤为女、为室、为毒、为心、为疾。《左传·昭公元年》：“女，阳物而晦时，淫则生内热惑蛊之疾。”故曰女室作毒，为我心疾。坤死，故和不能治。震为晋、为人、为告。言平公死，赴告列国也。不，汲古作弗。非。刘毓崧云，弗，昭帝名。《易林》讳当时君名，故不见弗字。果，宋、元本皆作不。	ding zhi fu
鼎之无妄：兵征大宛，北出玉门。与胡寇战，平城道西。七月无粮，身几不全。详《屯》林。此以巽为寇，余象皆同。按：通《升》坤坎皆为众，故曰兵。震为征，坎为西，故曰大宛。《无妄》互艮为关，震为王、为出，坤为北，故曰北出玉关。互巽为寇，初至四正履艮震，故曰战。互艮为城、为道，坎为平、为西，震纳庚、数七，乾为日，震为粮，坤虚，故七日绝粮。坤为身、为死，故曰不全。此言汉高祖刘邦征伐凶奴，至平城（今山西大同）被凶奴七十万大军围困七日，七日绝粮，几经危殆。	ding zhi wu wang
鼎之大畜：九子十夫，莫适与居。贞心不壹，自令老孤。震数九，故曰九子。震为夫，兑数十，故曰十夫。艮为居，正反艮，故曰莫适与居、曰贞心不壹。艮为贞，乾为老。伏巽为寡，故曰孤。首句，汲古讹“十子夫九”。“壹”讹“宣”。“自令老孤”讹“至今名孤”。均依宋、元本。	ding zhi da xu
鼎之颐：东行稻麦，遂至家国。乐土无灾，君父何忧？震为车、为稻麦。坤为家国、为土、为灾、为忧。震为乐、为解，故无灾忧。子，宋、元本作父。车作东。均依汲古。车行者，言以车运行稻麦至家也。	ding zhi yi
鼎之大过：作室山根，所以为安。一夕崩巅，破我饔飡。详贲之明夷。	ding zhi da guo
鼎之坎：六人俱行，各遗其囊。黄鹄失珠，无以为明。详临之师。	ding zhi kan
鼎之离：伯蹇叔盲，莫为守装。失我衣裘，我是阴乡。伏《坎》中爻震为伯，坎蹇，故曰伯蹇。艮为叔，中爻互大离，故曰叔盲，故曰装。艮守坎伏，故莫为守装。震为衣裘，上下坎，故曰失。艮为乡也。乡，汲古作邦。依宋、元本。此句各本皆作我是阴乡，或阴邦。我是者，失我之讹。阴乡，尤难解。今从否之噬嗑校。	ding zhi li
鼎之咸：褒宠洒尤，败政倾家。覆我宗国，秦灭周室。互乾为王，巽为母，有王母之象，故曰褒。褒，幽王后褒姒也。伏坤为尤。洒尤者，言龙漦洒于王庭也。伏坤为政。艮为家室、为国。兑毁，故曰败倾。艮为国，震为宗，震覆为艮，故曰覆我宗国。兑为秦，震为周，震覆，故曰秦灭周室。《诗》：“赫赫宗周，褒姒灭之。”《林》咏其事。洒，汲古作溢。依宋、元本。	ding zhi xian
鼎之恒：该言译语，仇祸相得。冰入炭室，消灭不息。伏正反震，故曰诡言译语。伏坤为仇、为祸、为冰。艮为室、为火。火与坤连，故曰冰人炭室。坤消坤死，故曰不息。诡，宋、元本作该。非。依汲古。	ding zhi heng
鼎之遁：彭名为妖，暴龙作灾。盗尧衣裳，聚跖荷兵。青禽照夜，三旦夷亡。详比之蒙。此以巽为豕、为盗、为跖。首句，宋、元本作彭名为妖。汲古作彭生为妖。依比之蒙校。	ding zhi dun
鼎之大壮：朝露白日，四马过隙。岁短期促，时难再得。震为朝、为白。兑为露。乾为日、为马。震卦数四，故曰四马。伏巽为隙。乾为岁，伏艮为时期，伏《观》为消卦，故曰岁短期促也。《汉书·张良传》：“人生如白驹过隙。”	ding zhi da zhaung
鼎之晋：耳阙道衰，所为不成，求事匪得。伏坎，故耳阙。艮为道。道丧，言无耳，丧失人道也。艮为求，坤为事。坤丧，故所为不成，求事不得也。丧，宋、元本作衰。依汲古。求事，汲古作所求。依宋、元本。	ding zhi jin
鼎之明夷：申公患楚，危不自安。重耳出奔，侧丧其魂。震为申、为楚。坎为患危。坤为重，故曰子重。耳，讹字。震为出奔、为子。坎为邪，故曰侧。侧，子反名也。乾为魂，乾伏，故曰丧魂。坤为丧也。《左传·成公七年》：“子重请取于申、吕以为赏……。子反欲取夏姬，”皆为申公巫臣所止。后巫臣自取夏姬奔晋，故子重、子反皆怨巫臣而灭其族。巫臣“遗二子书”，曰“余必使尔疲于奔命以死。”后巫臣教吴伐楚，“子重、子反于是乎一岁七奔命。”“重耳”为“子重”之讹，然各本皆如此，不敢改也。	ding zhi ming yi
鼎之家人：南上泰山，困于此桑。左砂右石，牛马无食。此用鼎象。伏震为南，艮为山。坎为困。巽为桑，离枯，故曰空桑。震左兑右，艮为沙，巽为石，故曰左沙右石。离牛乾马。兑为食，离虚，故无食。空，宋、元本作此。依汲古。	ding zhi jia ren
鼎之睽：海隅辽右，福禄所在。柔嘉蒙礼，九夷何咎？兑为海、为右。伏艮为东北，故曰辽右。遇卦《鼎》乾为福禄，伏坤为柔、为礼。震为嘉。数九，故曰九夷。坤为夷也。《论语》：子欲居九夷。	ding zhi kui
鼎之蹇：阳春生长，万物茂壮。垂枝布叶，君子比德。此仍用鼎象。伏震为阳春、为生长、为壮茂。伏坤为万物、为枝叶。艮为君子，震为德。枝，汲古讹秋。依宋、元本。	ding zhi jian
鼎之解：低头窃视，有所畏避。行伯不利，酒酸鱼败，众若贪嗜。坎为首、为，故曰低头。离为视，坎盗，故曰窃视。坎为畏，坎隐伏，故曰畏避。坎险，故曰不利。坎为酒，伏巽为鱼。巽木，木曲作酸，故曰酒酸。巽为臭，故曰鱼败。坎为众。作，宋、元本讹伯。莫讹若。均依汲古。	ding zhi jie
鼎之损：左辅右弼，金玉满柜。常盈不亡，富于敖仓。详师之归妹。堂，宋、元本作柜。如作于。均依汲古。	ding zhi sun
鼎之益：坐朝乘轩，据德宰民。虞舜受命，六合和亲。艮为坐。坤为朝、为轩、为民。震为德，艮手，故曰据德。艮官，故曰宰民。震为欢虞，艮为叔，故曰虞叔。巽为命，坤为合，伏乾数六，故曰六合，言虞舜坐朝堂，为天子也。叔，宋、元本作舜。依汲古。卦六爻皆有应，故曰和亲。	ding zhi yi
鼎之夬：东行西坐，丧其犬马。南求骅骝，失车林下。此用鼎象。伏震为东、为行。伏坎为西，艮为坐，故曰西坐。艮犬，震马，坤丧，故曰丧其犬马。震为南、为马，艮为求，故曰南求骅骝。坤为舆，震为林，坎失，故曰失车林下。坤为下也。坐，汲古作走。依宋、元本。	ding zhi kuai
鼎之姤：砥德砺材，果当成周。拜受大命，封为齐侯。此亦用鼎象。伏震为德、为材。艮为石，故曰砥砺。艮为果，震为周，艮为成，故曰果当成周。艮为拜。本卦巽为命，重乾，故曰大命。巽为齐，震为诸侯，故曰齐侯。果当成周者，言太公积德，果遇文王也。	ding zhi gou
鼎之萃：西逢王母，慈我九子。相对欢喜，王孙万户，家蒙福祉。兑在西，坤母伏乾，故曰王母。伏震为子，数九，坤为慈，故曰慈我九子。伏象正反震相对，故曰相对欢喜。艮为孙，伏震为王，故曰王孙。坤为户、为万，故曰万户。艮为家，伏震为福祉。	ding zhi cui
鼎之升：安坐玉床，听韶行觞。饮福万岁，日受无疆。伏艮为坐。震为玉，巽为床，故曰玉床。震为乐、为觞，兑为耳，故曰听韶行觞。震为福、为万岁。兑口，故曰饮。伏艮为寿，坤广，故曰无疆。曰，宋、元本作日。依汲古。韶，舜乐名。《论语》：“子在齐闻韶。”	ding zhi sheng
鼎之困：登高望家，役事未休。王政靡盬，不得逍遥。详夬之解。事，宋、元本作政。依汲古。	ding zhi kun
鼎之井：击鼓陷陔，不得相逾。章甫文德，福厌祸涓。元刊注云，陔，阶次也。按《礼》有陔夏乐，有击鼓为登阶之节。故曰不得相逾，言登阶有节，不得乱也。伏震为鼓。艮为击、为陔。为冠，故曰章甫。伏离为文。震为福，坎为祸。厌，足也。蹈，汲古作陷。非。消，宋本作涓。依元本、汲古。	ding zhi jing
鼎之革：追亡逐北，呼还幼叔。至止而复，得反其室。依需之涣校。各本皆作追亡逐北，呼还幼叔。至止而复，得反其室。	ding zhi ge
鼎之震：老猾大偷，东行盗敖。因于噬敖，几不得去。《山海经》云，尧光之山，有兽穴居而冬蛰，名曰猾。余峨之山有兽焉，见人则眠，名曰狳。狳即也。皆艮象。震为东、为珠，坎为盗，故曰盗珠。坎为困。噬敖，按《诗》：搏兽于敖。传：敖，地名。噬敖，疑亦地名也。，宋、元本讹偷。珠作敖。均依汲古。困，汲古作国。依宋、元本。	ding zhi zhen
鼎之艮：禹召诸侯，会稽南山。执玉万国，天下康安。详姤之临。神，宋、元本作侯。第二句作南山会稽。均依汲古。安，汲古作宁。依宋、元本。	ding zhi gen
鼎之渐：忉怛忉怛，如将不活。黍稷之恩，灵辄以存。获生保年。详蒙之损。首句，宋、元本作忉怛忉怛。兹依汲古。	ding zhi jian
鼎之归妺：侯叔兴起，季子富有。照临楚国，蛮荆是安。元刊注：“季氏富于周公。”然下曰照临楚国，则上二句皆楚事也。按《左传·文公元年》：楚成王欲立商臣为太子。令尹子上曰：“楚国之举，恒在少者。”言楚君恒为少子也。又《昭公十三年》：叔向曰：弃疾必有楚国。“芊姓有乱，必季实立，楚之常也。”首二句，言楚之兴起富有者，恒在叔季之子，与子上，叔向语同也。《左传·昭公七年》：启疆曰：“将使衡父照临楚国。”震为侯、为兴起、为荆楚。伏艮为叔季、为安。侯，宋本作俟。依元本。	ding zhi gui mei
鼎之丰：白马骝驳，更生不休。富我商人，利得如丘。通《涣》。震为白、为马，故曰白马骏骝。震为生，二五正反震，故曰更生不休。震为商人。艮为丘，巽为利。骏骝，宋、元本作驳。依汲古。	ding zhi feng
鼎之旅：灼火泉原，钓鲂山巅。鱼不可得。炭不可燃。详革之艮。	ding zhi lv
鼎之巽：避患东西，反入祸门。糟糠不足，忧动我心。详否之需。	ding zhi xun
鼎之兑：成王多宠，商人惶恐。生其祸心，使君危殆。伏艮为成，震为王。兑为媚、为姬。重兑，故曰多宠。震为商，艮为臣。坎为恐、为心、为祸、为危殆。震为君。成，汲古作我，形讹字。臣作人，声讹字。成，依宋、元本。臣，依元本。宋本亦讹人。君，汲古作我。依宋、元本。汲古多终无灾咎四字。宋、元本无。商臣，楚成王世子，后弑成王。见《左传·文公元年》。	ding zhi dui
鼎之涣：虎饮欲食，见猬而伏。禹通龙门，避咎除患，元丑以安。艮为虎。伏离中虚，故曰饥。伏兑为食。坎为棘、为猬、为隐伏。《史记·龟策传》注：“猬能伏虎。”言虎将食，见猬而畏伏。震为龙，艮为门。震为帝王，故曰禹。孟氏逸象，坤为丑，此似以坎为丑。饥，宋、元本作饮。依汲古。患，汲古作祸。依宋、元本。	ding zhi huan
鼎之节：安民呼池，玉柸大按。泉如白蜜，一色获愿。杯者，杖之讹。《后汉书·礼仪志》：仲秋，县道“按户比民。年七十者授以玉杖，八十九十，礼有加赐。”文案，盖养老加礼也。坎为民、为池。艮为按。震为玉、为碗、为案。案，碗也。伏离，故曰文。伏巽，故曰鱼、曰白。坎为云，故曰白云。艮为邑，坎数一，故曰一邑。此亦有故事，为今所不能考。牟庭等便谓呼池改为安民县，在平帝二年，为焦氏所不能及见。疑为崔篆所为。岂知安为按之讹字。同人之豫，宋本、元本、汲古皆作按呼，汲古且作湖。安得据此讹字，以致疑乎？多见其不考耳。丁晏卿谓，牟庭私改按为安，虽未必然，然按民呼池，与安民呼池，义孰为优，可不烦言而解。乃牟氏故作安民县解，固可疑也。首句，各本皆作安民呼池。依同人之豫校。文，汲古作大。依宋、元本。鱼，元本、汲古作泉。云作蜜。皆形讹字，依宋本。邑，汲古作挹。乃后人妄改，以就泉蜜之讹。依宋、元本。	ding zhi jie
鼎之中孚：双凫鸳鸯，相随君行。南至饶泽，食鱼与梁。君子与长。艮为鸟，正反艮，故曰双凫、曰鸳鸯、曰群行。震为行、为南。兑为泽、为食。巽为鱼、为稻粱。艮为君子，震为乐，巽为长。群，宋、元本讹君。乐作与。兹依汲古。按：双凫齐飞，鸳鸯比肩，亲娓结伴，比翼而行，皆《中孚》二至四正反艮震阴阳和合，雌雄相依之兆。	ding zhi zhong fu
鼎之小过：蔡侯朝楚，留连江渚。逾时历月，思其君后。详豫之坤。	ding zhi xiao guo
鼎之既济：胶车驾东，与雨相逢。五楘解堕，顿厄独坐，忧为身祸。详大过之蛊。“楘”、“堕”，元本作“棨”、“坠”。颓杌，宋本作“顿厄”，元本作“颓”。兹依汲古。	ding zhi ji ji
鼎之未济：螟?为贼，害我稼穑。尽禾单麦，利无所得。详同人之节。震之第五十一	ding zhi wei ji
震之震：枯瓠不朽，利以济舟。渡逾河海，无有溺忧。互艮为匏，伏巽，故曰枯匏。震为舟、为济，伏巽为利。坎为河海、为忧。震出，故无有溺忧。材，依顾校。各本皆作不朽。顾云，《国语》：枯匏不材于人。河，汲古作江。依宋、元本。首句言枯匏虽无用，然以为舟，可利济也。	zhen zhi zhen
震之乾：陷涂溺水，火烧我履，忧患重累。此用遇卦震象。震为大涂，坎为水、为陷溺。互艮为火，震在艮上，故曰火烧我履。坎为忧患。	zhen zhi gan
震之坤：旦生夕死，名曰婴鬼，不可得视。详小畜之升。祀，宋、元本讹视。	zhen zhi kun
震之屯：扬水潜凿，使君洁白。衣素附珠，游戏皋沃。得其所愿，心志娱乐。详否之师。石，宋、元本作“君”。表朱作“附珠”。均依汲古。沃，元本讹“”。汲古作“泽”。“其”作“君”。依宋、元本。里，各本皆作“衣”，依豫之大过宋、元本校。	zhen zhi tun
震之蒙：众鸟所翔，中有大怪，九身无头。魂惊魄去，不可以居。详否之同人。	zhen zhi meng
震之需：刖根枯株，不生肌肤。病在于心，日以燋枯。此亦用震象。伏巽下断，故曰刖根。巽殒落，故曰枯株。艮为肌肤，本卦伏坤为死，故曰不生。坎为心病。离为日、为焦枯。	zhen zhi xu
震之讼：府藏之富，王以赈贷。捕鱼河海，笱网多得。详坎之大过。贷，汲古作贫。笀，元本作“网”。汲古作“罟网”。依宋本。	zhen zhi song
震之师：一茎九缠，更相牵挛。宿明俯仰，不得东西。请献当报，日中被刑。坎为茎，数一，故曰一茎。震数九，故曰九缠。伏巽为绳、为缠。遇卦《震》互艮为牵，初至四正反艮，故曰互相牵挛。震为旦，故曰宿明。宿明即黎明也。震东、坎西、艮闭，故曰不得东西。震为请、为谳。坤杀，故曰当决、曰被刑。伏离，故曰日午被刑。《史记》：司马穰苴与监军庄贾，期旦日日中会于军门。及期，贾不至。召军正问曰，军法期而后至者云何？曰，当斩。乃斩之。相，汲古作用。请作赞。均依宋、元本。决，宋、元本作报。午作中。均依汲古。	zhen zhi shi
震之比：耋老鲐背，齿牙动摇。近地远天，下入黄泉。坤为老、为鱼。艮为背，故曰鲐背。《诗·大雅》：“黄耇台背”。《尔雅释诂》：老人皮肤消瘠，若骀鱼也。伏兑为齿牙、为毁折，故曰动摇。乾伏，故曰远天。坤为水、为黄、为下、为死，故下入黄泉。	zhen zhi bi
震之小畜：羊舌叔虎，野心善怒。黩货无厌，以灭其身。羊舌虎，叔向弟，襄公二十二年，以受贿为范宣子所杀。兑为羊、为口舌，伏艮为叔、为虎，故曰羊舌叔虎。坤为野、为心，震为怒，故曰野心善怒。坤为货财、为身。坤杀，故曰以灭其身。舌，汲古讹蛇。依宋、元本。按：以兑、艮二象成羊舌叔虎，以坤、震成野心善怒之典故，神妙！	zhen zhi xiao xu
震之履：谋疑八子，更相欺绐。管叔善止，不见邪期。伏《谦》。震为子，坤卦数八，故曰八子。震为言，正反震，故曰更相欺绐。震为管，艮为叔，故曰管叔。坤为政，震为善，故曰善政。管叔者，管仲。言桓公死，诸公子为乱，管仲不及见也。迂，宋、元本作谋，依汲古。《诗·郑风》：洵迂且乐。《韩诗》：作恂盱。《尔雅释诂》：“盱，忧也”。然则迂疑者，忧疑也。	zhen zhi lv
震之泰：伴跳不远，心与言反。尼丘顾家，茅蕈朱茟。震为跳，伏巽为绳，故曰绊跳。坤近，故曰不远。坤为心。震为言，乾亦为言，震言与乾言相背，故曰言反。伏艮为尼丘、为家。巽为茅。兑为华，乾为大赤，故曰朱华。下二句，义未详，或有讹字。绊，宋、元本作伴。依汲古。跳，汲古作逃。逃、跳古通。《易林》多古义，颇疑汲古作是。今通俗，从宋、元本。簟，宋、元本作蕈。华作笔。今依汲古。	zhen zhi tai
震之否：蚍蜉载盆，不能上山。摇推跌跋，顿伤其颜。巽为虫，故曰蜉蝣。艮为戴、为盆，故曰蜉蝣戴盆。艮止，故不能上山。巽进退，故摇推跌跋。艮为颜，坤为伤。	zhen zhi pi
震之同人：朝露不久，为恩惠少。膏润欲尽，咎在枯槁。通《师》。震为朝，坎为露。风散，故曰不久。震为恩惠，坎为膏泽。坤亡，故曰少、曰尽。离为枯槁。	zhen zhi tong ren
震之大有：河伯之功，九州攸同。载祀六百，光烈无穷。此用震象。震为伯，互坎，故曰河伯。互艮为州，震数九，重震，故曰九州攸同。震为百，坎数六，故曰六百。离为光也。按《竹书纪年》，谓夏祀前后共四百七十一年。后儒疑之。兹谓九州攸同，确谓禹也。载祀六百，谓禹食报之久也，较《竹书》更多。	zhen zhi da you
震之谦：三人北行，大见光明。道逢淑女，与我骥子。震为人，数三，故曰三人。坎为北，艮为光明、为道。坤女，震为淑，故曰道逢淑女。震为马，故曰骥子。	zhen zhi qian
震之豫：金精耀怒，带钧通午。徘徊高库，宿于木下。两虎相拒，弓弩满野。详噬嗑之泰。剑过，宋、元本作钧通，依汲古。拒，汲古作距。依宋、元本。《河图·帝览嬉》：“月者，金之精。”又，虎亦为金精。艮为虎。两虎相拒者，言正反艮相背也。高库，地名。《吕氏春秋》：出高库之兵以赋民。《越绝书》：高库在安成里，勾践藏兵之所。	zhen zhi yu
震之随：江河淮海，天之奥府。众利所聚，可以富有，好乐喜友。详乾之观。五六句，宋、元本作好乐喜友。汲古作安乐无忧。依乾之观校。	zhen zhi sui
震之蛊：不虞之患，祸生无门。奄然暴卒，病伤我心。详蒙之明夷。	zhen zhi gu
震之临：画龙头颈，文章未成。甘言美语，说辞无名。详蒙之噬嗑。角，宋、元本作颈。依汲古。	zhen zhi lin
震之观：缺破不成，胎卵不生，不见兆形。详晋之益。	zhen zhi guan
震之噬嗑：旁行不远，三里复反。心多畏恶，日中止舍。震为行，艮止，故不远。艮为里，震为反，数三，故曰三里复反。坎为心、为畏恶。离为日，艮为止、为舍。复反，汲古作反复，依宋、元本。	zhen zhi ke shi
震之贲：四隤不安，兵革为患。掠我妻子，家履饥寒。震数四。《说文》：“，队也，又坏也。”司马相如《上林赋》：墙填。坎为破坏，故曰四不安。艮为兵革，坎为患。艮手为掠，震为子，伏巽为妻，故曰掠我妻子。艮为家。坎为寒，离虚，故曰饥寒。，汲古作渎。非。依宋、元本。复，宋、元本讹履。	zhen zhi ben
震之剥：喜来如云，嘉福盈门。众才君子，举家蒙欢。此兼用震象。震为喜，坎为云。震为嘉福。艮为门、为君子、为家。坎众，故曰众才。震乐，故曰蒙欢。汲古第二句作第四句，第四句作第二句。今依宋、元本。	zhen zhi bo
震之复：载金贩狗，利弃我走。藏匿渊底，折晦为咎。详随之革。毁，宋本、汲古讹晦。元本讹悔。依局本。	zhen zhi fu
震之无妄：日中为市，各抱所有，交易赀贿，函珠怀宝。心悦欢喜。详泰之升。按：《无妄》互巽为市，乾为日、为正午，故曰日中为市。互艮为抱，巽为交易，震为珠玉、为悦喜。	zhen zhi wu wang
震之大畜：月步日趍，周遍次舍。经历致远，无有难处。首句，宋、元本作月步日趋。兹依汲古。乾为日，兑为月，震行，故日趋月步。震为周，艮为次舍。	zhen zhi da xu
震之颐：阳明失时，阴凝为忧。主君哀泣，丧其元侯。艮为时，坤失乾伏，故曰阳明失时、曰阴凝为忧。坤为忧也。震为主、为君。震为乐、为歌，震反为艮，故曰哀泣。震为诸侯、为长，故曰元侯。坤为丧。	zhen zhi yi
震之大过：年衰岁暮，精魂游去。形容消枯，丧子恩呼。乾为年岁，乾老，故曰衰暮。乾为精魂，《大过》死，故曰精魂游去。伏坤为形容，巽陨落，故消枯。伏震为子，坤忧，故曰哀子。兑口，故曰呼。正反兑，故曰相呼。哀，宋、元本作“丧”。相作“恩”。依汲古。按，“恩”必是“思”之讹，“丧子思呼”亦通。	zhen zhi da guo
震之坎：少无功绩，老困失福。跂行徙倚，不知所立。艮为少，又为老。震为功绩，坎困，故无功、故失福。震为行、为徙倚、为立。上下坎，故不知所立。跂，汲古作跌。徙作跛。均依宋、元本。	zhen zhi kan
震之离：持心瞿目，善数摇动。自东徂西，不安其处。散涣府藏，无有利得。伏《坎》为心。重离，故曰瞿目。《礼·玉藻》：“视容瞿瞿。”注：“瞿瞿，惊遽不审貌。”巽风，故摇动。离东，兑西。风散，艮为府藏，艮伏，故曰散涣府藏。巽为利，兑折，故无。瞿目，汲古作耀日。依宋、元本。持心瞿目者，言惊惧不敢放逸也。	zhen zhi li
震之咸：赍贝赎狸，不听我辞。系于虎须，牵不得来。详需之睽。	zhen zhi xian
震之恒：老狼白獹，长尾大胡。前颠却踬，无有利得。通《益》。艮为狼、为獹。《玉篇》：“韩獹，天下俊犬。”艮为尾，与巽连，故曰长尾。艮为须，故为胡。胡，领肉下垂也。《诗·豳风》：“狼跋其胡。”《毛传》：“老狼有胡，进则躐其胡。”故曰前颠却踬。乾为前，巽为颠、为利。却，退也。坤丧，故无利。胡，元本作狐。依宋本、汲古。却，汲古作后，依宋、元本。第四句汲古作岐人悦喜，非，依宋、元本。	zhen zhi heng
震之遁：背地相憎，心志不同。如火与金，君猛臣慢。虎行兔伏。艮为背。伏坤为地、为心志。艮火乾金，火烁金，申不同与相憎之故也。乾君艮臣。艮虎，震为兔。震伏，故曰兔伏。慢，汲古作慑。依宋、元本。艮止，故曰慢。	zhen zhi dun
震之大壮：夏台羑里，汤文厄处。鬼侯歠醢，岐人悦喜。详颐之复。	zhen zhi da zhaung
震之晋：牙孽生齿，螳蜋启户。幽人利贞，鼓翼起舞。此亦兼用震象。震为萌芽、为生，故曰牙蘖生达。兑为斧、为螳螂。艮为户。震为人，互坎，故曰幽人。艮止，故曰利贞。震为翼、为鼓、为起舞。达，依小畜之睽校。各本皆作齿。	zhen zhi jin
震之明夷：列女无夫，闵思苦忧。齐子无良，使我心愁。坤为女，震为夫。坤丧，故无夫。坤坎皆为思、为忧。伏巽为齐子。《诗·齐风》：“齐子居止。”传：“文姜也。”与其兄襄公通，故曰无良。坤为我，坎为心、为愁。	zhen zhi ming yi
震之家人：践履危难，脱厄去患。入福喜门，见悔大君。此用震象。互坎为危难，上震，故践履危难。震出，故曰脱厄去患。震为福喜，互艮为门。伏巽，故曰入。震为君。我，宋、元本作悔。依汲古。	zhen zhi jia ren
震之睽：折臂接手，不能进酒。祈祀闲旷，神怒不喜。此仍用震象。互艮为臂、为手，坎为折、为矫柔，故曰折臂接手。手反接也，即反缚也。《史记·陈丞相世家》：至，即命武士缚信，反接之。又《前汉·陈平传》：“哙受诏，即反接载槛车，传诣长安。”坎为酒，艮止，故不能进。震为言，故曰祈祀。坎隐伏，故曰闲旷。言旷绝不祀也。震为神、为怒。	zhen zhi kui
震之蹇：蚁封户穴，大雨将集。鹊起数鸣，牝鸡叹室。相薨雄父，未到在道。此仍用震象。伏巽为蚁，艮为穴户。坎闭，故曰封。坎为雨、为集。震为鹊、为鸣。伏巽为鸡，艮为室。末二句，有讹字，故义未详。按汉明帝祷雨，曾筮得此《林》，召沛献王辅诠叙其义。王，传京《易》者也。起数，汲古作数起。未作来。均依宋、元本。雄父疑为雄犬。他《林》“雄犬”皆讹“雄父”，是其证。汲古又作雄文。皆非。	zhen zhi jian
震之解：胡俗戎狄，太阴所积。固冰冱寒，君子不存。古者以戎狄为阴物，故《易林》皆以坤象戎狄。卦有重坎，坎为月。月者，太阴之精，故亦象戎狄。重坎，故曰积。坎为冰、为寒。艮为君子，上卦艮覆，故曰不存。第三句，元本沍作，汲古冰作冽，兹从宋本。者，沍之讹。《左传》：“固阴沍寒。”按：先天之坤，后天之坎皆居北，阳陷坤阴之中，故曰胡、曰戎狄。	zhen zhi jie
震之损：翕翕??，稍颓崩颠。减其令名，身不得全。坤震皆为车，而震为声，故曰翕翕。皆车声也。坤消，二至四艮山覆，故曰崩颠。艮为名，震淑，故曰令名。坤丧，故灭其令名。坤为身，坤死，故不得全。消，汲古讹稍。依宋、元本。	zhen zhi sun
震之益：灾?为贼，害我稼穑。尽禾殚麦，秋无所得。详坤之革。螟，宋、元本作灾。殚作单。均依汲古。	zhen zhi yi
震之夬：三幸飞来，自我逢时。俱行先至，多得大利。伏艮为鸟，数三，故曰三鸟。艮为时，坤为我。	zhen zhi kuai
震之姤：龙马上山，焦无水泉。喉燋唇乾，渴不能言。详乾之讼。绝，宋、元本作焦。依汲古。焦唇，汲古作唇焦。能作可。皆依宋、元本。	zhen zhi gou
震之萃：春生孳乳，万物繁炽。君子所集，祸灾不至。伏震为春、为生。坤为孳乳、为万物。坤为多，故曰蕃炽。艮为君子，坤为集、为祸灾。孳，汲古作子。依宋、元本。至，宋、元本作到。依汲古。	zhen zhi cui
震之升：王孙季子，相与为友。明允笃诚，升擢荐举。震为王，艮为孙、为少男，故曰王孙季子。兑为朋友。言舜举八元、八恺也。	zhen zhi sheng
震之困：六明并照，政纪有统。秦楚战国，民受其咎。坎卦数六，互离，故曰六明并照。巽为纪、为统。兑西为秦。伏震为楚、为战。上艮，故曰战国。坎为众、为民。六明指六国。	zhen zhi kun
震之井：蝃蝀充侧，佞人所惑。女谒横行，正道壅塞。详蛊之复。倾，各本多作所，依蛊之复校。	zhen zhi jing
震之革：登昆仑，入天门。过糟丘，宿玉泉。问惠欢，见欣君。三字句，详比之姤。按：《革》覆为《鼎》。乾为山、为行，居西北，故曰登昆仑，入天门。巽为入。巽为糟，乾为山，故曰糟丘。乾为玉，伏坤为水、为夜，故曰宿玉泉。乾为君、为仁，伏震为欢。	zhen zhi ge
震之鼎：体重飞难，未能越关。不啻留垣，上下墟塞，心不遑安。通《屯》。坤为体、为重。坎陷，故难飞。艮为关、为垣。坤虚，故曰空垣。离空，宋、元本作啻留。依汲古。	zhen zhi ding
震之艮：玄黄虺隤，行者劳罢。役夫憔悴，逾时不归。详乾之革。不，汲古作得。依宋、元本。	zhen zhi gen
震之渐：孔德如玉。出于幽谷，飞上高木，鼓其羽翼。辉光照国。详同人之坎。乔，汲古作高。依宋、元本。	zhen zhi jian
震之归妺：火虽炽，在吾后。寇虽众，出我右。身安吉，不危殆。详大有之需。在吾，宋、元本作出我。依汲古。吉，元本作居。依宋本、汲古。	zhen zhi gui mei
震之丰：旃裘膻国，文礼不饰。跨马控弦，伐我都邑。详豫之需。	zhen zhi feng
震之旅：被发八十，慕德献服。边鄙不耸，以安王国。巽为发，兑数十，艮数八，故曰被发八十。伏震为德，坎为慕。此似言太公八十归周也。艮为边鄙、为国。伏震为王，故曰王国。	zhen zhi lv
震之巽：心得所好，口常为笑。公孙蛾眉，鸡鸣乐夜。伏坎为心、为夜。互兑为口，伏震为笑、为公，艮为孙，故曰公孙。巽为蛾、为鸡鸣。艮为眉，坎为夜。《诗·卫风》：“螓首蛾眉。”皆状美人之貌。《齐风》：“鸡既鸣矣。”《毛传》云：鸡鸣而夫人作，朝盈而君作。皆遵诗序，思贤妃之说。兹云乐夜，与下匪鸡则鸣，苍蝇之声意合。然则焦谓此诗为荒淫乐夜之诗，与毛序异。夜，汲古作从。依宋、元本。	zhen zhi xun
震之兑：马能负乘，见邑之野。并获粢稻，喜悦无咎。伏震为马、为乘。艮为负、为邑、为野。巽为稻粱。兑悦。能，汲古作西。依宋、元本。粱，宋、元本作粢。依汲古。	zhen zhi dui
震之涣：高飞视下，贪叨所在。腐臭为患，害于躬身。艮为飞，上巽，故曰高飞。艮为视，坎为下。巽为臭腐，坎为患害，艮为身。	zhen zhi huan
震之节：东行西步，失其次舍。乾侯野井，昭君丧居。详鼎之噬嗑。君丧，汲古作公求。依宋、元本。	ding zhi ke shi
震之中孚：神鸟五彩，凤凰为主。集于山谷，使年岁育。震为神，艮为鸟，巽卦数五，故曰神鸟五彩。震为主，艮为凤凰。艮为谷，震为王，故曰王谷。《一统志》：中条山有王官谷。卢思道从驾玉照寺颂，王谷虫篆。震为年岁。王，汲古作“山”。“有”作“育”。均依宋、元本。	zhen zhi zhong fu
震之小过：石门晨启，荷蒉疾贫。遁世隐居，竟不逢时。详革之旅。门，宋、元本作关。食作疾。均依汲古。	zhen zhi xiao guo
震之既济：??????啮啮，贫鬼相责。无有欢怡，一日九结。卦为三兑形，兑为牙齿，故曰啮啮。兑为口，故相责。坎为鬼、为忧，故不怡。离为日，数九，故一日九结。	zhen zhi ji ji
震之未济：白日扬光，雷车避藏。云雨不行，各止其乡。详否之困。艮之第五十二	zhen zhi wei ji
艮之艮：君孤独处，单弱无辅，名曰困苦。互震为君，坎为孤。艮一阳在上，故为鳏、为独、为单弱。坎为困苦。汲古下有“辅心涌泉，碌碌如山”八字。明系衍文。依宋、元本删。	gen zhi gen
艮之乾：忧惊已除，祸不为灾，安全以来。《艮》中爻坎，坎为忧。中爻震，震为惊。今艮之乾，坎与震象皆不见，故曰忧惊已除，祸不为灾。乾为福，故曰安全。按：《艮》互坎为忧、为祸为灾，互震为惊。艮之乾，则坎、震皆不见，故忧惊已除，祸不为灾。之卦为来，乾为福、为佑，故曰安全以来。	gen zhi gan
艮之坤：穿匏挹水，篝铁燃火。劳疲力竭，饥渴为祸。艮为匏，今化坤，上爻拆，故曰穿匏。又《艮》卦坎为穿，坎水艮手，故曰挹水。艮为篝。篝，笼也。为铁、为火。夫穿匏，挹水，构铁，然火，皆不能之事，故劳疲无功。坎为劳、为祸。坤虚，故饥。艮火，故渴。挹，汲古作浥。篝作搆，燃作荧。均依宋、元本。	gen zhi kun
艮之屯：蹇牛折角，不能载粟。灾害不避，年岁无谷。坤为牛，艮为角，上坎，故曰蹇牛折角。坤为载。震为粟、为谷。坤为年岁。为灾害，故无谷也。	gen zhi tun
艮之蒙：邑将为虚，居之忧危。坤为邑，坎破，故为墟、为忧危。	gen zhi meng
艮之需：根刖残树，花叶落去。卒逢火焱，随风僵仆。此仍用艮象。伏巽下断，故曰根刖、曰树残。伏兑为华，震为叶，巽陨，故曰华叶落去。艮为火，重艮，故曰焱。焱，音艳，火华也。班固《东都赋》：“焱焱炎炎。”巽风坎陷，故仆。	gen zhi xu
艮之讼：元后贪欲，穷极民力。执政乖互，为夷所逼。乾为君，故曰元后。坎为心，故曰欲。为劳，故曰穷极民力。伏坤为政、为乖、为夷狄。坤丧，故曰覆。互，元本作，汲古作劣。依宋本。与下覆协。、互同。	gen zhi song
艮之师：北山有枣，使叔寿考。东领多栗，宜行贾市。陆梁雌雉，所至利害。此仍用艮象。艮为枣粟，下艮与坎连，故曰北山。上艮与震连，故曰东山。艮为叔、为寿。伏巽为贾市，离为雉。栗，汲古讹粟。依宋、元本。喜，宋、元本作害，依汲古。	gen zhi shi
艮之比：高原峻山，陆土少泉。草木林麓，嘉禾所炎。艮为高原峻山，坤为陆土，坎为泉。坎下乘坤土，艮火，故曰少泉。坤为品物，故曰草木林麓、曰嘉禾。艮为火，故曰炎。炎，汲古作灾。依宋、元本。	gen zhi bi
艮之小畜：辰次降娄，王驾巡时。广佑德惠，国安无忧。通《豫》。艮居西北，降娄者，戌次，故曰辰次降娄。震为王、为巡狩、为德惠。坤为国，艮安。坤为忧，震出，故无忧。狩，宋、元本作时。非。第三句，宋本作广祐德惠。元本作广祐施惠。依汲古。按：降娄，戌次，十二辰次之一，故曰辰次降娄。	gen zhi xiao xu
艮之履：??轠轠，岁暮偏弊。宠名损弃，君衰于位。通《谦》。震为车、为声，故曰。，车声也。而坤亦为车，故曰轠轠。轠，音雷，连属不绝也。坎为暮，坤为岁，故曰岁暮。巽为弊，故曰偏弊。艮为名，坤丧，故曰损弃。震为君，坤敝，故衰于位。艮为位也。损，汲古作复。。兹依宋、元本。	gen zhi lv
艮之泰：放衘委辔，奔乱不制。法度无恒，君失其位。互兑为衔，伏巽为辔，震出，故曰放衔委辔，曰奔乱不制。坤为乱也。乾君在下，故曰失位。犇，汲古作奔。字同。恒，汲古作常。均依宋、元本。	gen zhi tai
艮之否：独坐西垣，莫与言笑。秋风多哀，使我心悲。艮为坐、为垣。伏兑，故曰西垣。震为笑言，震伏，故莫与笑言。巽风伏兑，故曰秋风。坤为心、为悲哀、为我。坐，汲古作登。依宋、元本。	gen zhi pi
艮之同人：胫急股挛，不可出门。暮速归旅，必为身患。伏震为胫，巽为股。巽风，故曰急。巽为绳为系，故曰挛。挛，音恋，手足曲病也。乾为门，巽陨，故不可出门。伏坤为暮、为群、为身、为患。暮速群旅者，言使伴旅至暮不戒备也。群，宋元本作归，依汲古。	gen zhi tong ren
艮之大有：情伪难知，使我偏颇。小人在位，虽圣何咎？通《比》。坎为心，又为隐伏，故曰情伪难知。坤为我，坎为邪曲，故曰偏颇。坤为小人，艮为位，故曰小人在位。坎为圣、为咎。	gen zhi da you
艮之谦：黍稷醇醲，敬奉山宗。神嗜饮食，甘雨嘉降。庶物蕃庑，时无灾咎。详比之需。汲古多独蒙福祉四字。依宋、元本。	gen zhi qian
艮之豫：公子王孙，把弹摄丸。发辄有获，室家饶足。详比之小畜。	gen zhi yu
艮之随：阴升阳伏，舜失其室。慈母赤子，相喂不食。阴上阳下，故曰阴升阳伏。震为帝，故曰舜。艮为室，兑毁，故舜失其室。巽母，故慈。震子，艮纳丙，故曰赤子。震为食，正覆震，故曰相喂，以饭哺人曰喂。艮止，故不食。慈母，汲古作元元。喂作馁。兹依宋、元本。	gen zhi sui
艮之蛊：七窍龙身，造易八元。法则天地，顺时施恩，利以长存。详谦之升。	gen zhi gu
艮之临：逐狐东山，水遏我前。深不可涉，失利后便。详蒙之蛊。按：《临》通《遁》。伏艮为狐，震为逐，震东艮山，故曰逐狐东山。坤为水，重坤，故曰深不可涉。巽为利，兑为缺损，故曰失利后便。	gen zhi lin
艮之观：衘命辱使，不堪其事。中坠落去，更为负载。巽为命，伏兑，故曰衔命。坤为事，巽为陨落，故曰中坠落去。艮为负，坤车，故曰载。	gen zhi guan
艮之噬嗑：温仁君子，忠孝所在。入闺为仪，祸灾不处。震为温仁，艮为君子。坎为忠，伏巽为孝、为入。艮为闺，离为礼，故曰入闺为仪。离为祸灾，震解，故曰祸灾不起。入闺，汲古作八闰，依宋、元本。	gen zhi ke shi
艮之贲：春多膏泽，夏润优渥。稼穑成熟，亩获百斛。师行失律，霸功不遂。震为春，离为夏。坎为膏泽、为优渥。震为稼穑。艮为成、为亩。震为斛、为百，故曰亩获百斛。师行二句，与上文不类，定为衍文。成熟与斛韵。汲古作熟成。非。依宋、元本。	gen zhi ben
艮之剥：二女共室，心不聊食。首发如蓬，忧常在中。艮为室，重坤，故曰二女。坤为心。兑为食，兑伏，故不食。艮为首，坤为忧。发象蓬象疑用坤。否则用遇卦艮象。艮中爻互震为蓬、为发。互坎为忧、为中。	gen zhi bo
艮之复：筑关石颠，立本泉源。疾病不安，老狐为邻。此用艮象。艮为阙、为石，重艮，故曰筑阙石颠。互坎为泉，震为基，在坎上，故曰立基泉源。坎为疾病、为孤。艮为寿，故为老。震为邻也。阙，宋、元本作关。孤讹狐。均依汲古。基，宋、元本作本。汲古作木。皆形讹字。依渐之益校。	gen zhi fu
艮之无妄：欲避凶门，反与祸邻。颠覆不制，痛薰我心。乾为门，巽陨，故曰凶门。巽伏，故曰避。伏坤，故曰祸邻。震为邻也。巽陨，故曰颠覆。坤为心、为痛、为我。《艮·九三》云：“厉薰心。”《林》所本也。	gen zhi wu wang
艮之大畜：踧行窃视，有所畏避。狸首伏藏，以夜为利。此用艮象。互震为行，艮为视。互坎为险，故曰踧行。踧，敬畏不安之貌也。互坎为盗，故曰窃视。坎为伏，故曰畏避。艮为狸、为首，互坎，故曰伏藏。坎为夜，言狸利夜动也。又《狸首》，逸诗篇名。《周礼·春官·钟师》：“凡射：王奏《驺虞》，诸侯奏《狸首》。”按，此言乐节。狸，《周礼》《礼记》皆作貍。《庄子》《史记》皆作狸，《广韵》：“狸，貍俗字。”	gen zhi da xu
艮之颐：八面九口，长舌为斧。劈破瑚琏，殷商绝后。震为人，艮为面，坤为鬼，震为口，故曰人面鬼口。伏兑为舌、为斧，巽为长，故曰长舌为斧。艮手，为斫。震为玉，故曰瑚琏。震为子，殷商子姓，而坤为杀、为死，故曰殷商绝后。震为后也。斫，宋、元本作劈，依汲古。人、鬼，汲古作八、九。九与鬼本通用，鬼侯作九侯是也。兹依宋、元本。	gen zhi yi
艮之大过：和气相薄，膏泽津液，生我嘉谷。兑悦，故曰和。正反兑，故曰相薄。兑水，故曰膏泽津液。巽为谷，乾为生。	gen zhi da guo
艮之坎：消金猒兵，雷车不行，民安其乡。艮为金，艮火，故销金。艮为兵戈，艮止，故厌兵。震为车、为雷。艮止坎陷，故不行。坎为民，艮为乡、为安，故曰民安其乡。厌，汲古作铸。非。依宋、元本。	gen zhi kan
艮之离：秦仪机言，解其国患。一说燕下，齐襄以权。互兑为秦。离为礼，故曰仪。苏秦、张仪也。中爻正反兑，故曰机言。伏艮为国，坎为患，震为解，故曰解其国患。兑为说，说燕指“秦”，下齐指“仪”。兑为燕，巽为齐、为权。按，秦仪说齐燕，见《史记》。作相以权者，言（苏）秦为六国相，（张）仪为秦相魏，皆权诈之事。下，犹服也。三四句，各本皆作一说燕下，齐相以权。依王校。	gen zhi li
艮之咸：旦奭王辅，周德孔明。越裳献雉，万国咸康。通《损》。震为旦、为奭、为王、为周孔。坤为裳、为雉、为万国。艮为安，故曰咸康。《史记》：周召秉政，越裳氏献白雉。辅王，宋、元本作王辅。非。王与明韵。	gen zhi xian
艮之恒：弱足刖跟，不利出门。贾市无盈，折亡为患。震为足、为跟。兑折，故弱足。初震爻下断，故曰刖跟。伏艮为门，足刖，故不利出门。巽为贾市。兑毁折，故不利也。	gen zhi heng
艮之遁：坚冰黄鸟，帝哀悲愁。不见白粒，但覩藜蒿。数惊鸷鸟，为我心忧。详乾之噬嗑。常，宋、元本讹帝。依汲古。藜，元讹藜。依宋本。	gen zhi dun
艮之大壮：魂微惙惙，属纩听绝。旷然大通，复更生活。详明夷之恒。	gen zhi da zhaung
艮之晋：阴生麞鹿，鼠舞鬼谷，灵龟陆处。坤为阴。艮为獐鹿、为鼠。坤为鬼，震为笑歌，震反为艮则哭泣矣。《中孚·六三》即如此取象也。离为龟，坤艮皆为陆，故曰陆处。汲古下多釜甑草土，人知败国，桀乱无绪三句。元本同。惟釜作雨，土作生，人作仁。依宋本。然似有三句而意始足。坤为釜甑、为草土、为国。坎为败。离为恶人、为乱，故曰桀乱无绪。	gen zhi jin
艮之明夷：诸石攻玉，无不穿凿。龙体吾举，鲁班为辅。麟凤成形，德象君子。详夬之大过。诸石即监诸。具，宋本、汲古作吾。依元本。《大过》伏《颐》。此则用艮，《艮》三至上亦《颐》，故语同。	gen zhi ming yi
艮之家人：山作天时，陆为海口，民不安处。此用艮象。艮为天、为时，故曰山作天时。艮为陆，中爻坎为海，震为口。坎为民，坎陷，故不安。天时，疑皆讹。	gen zhi jia ren
艮之睽：东风启户，隐伏欢喜。萌庶蒙恩，复得我子。此仍用艮象。互震为东，伏巽，故曰东风启户。坎为隐伏、为氓庶。震为欢喜、为子。	gen zhi kui
艮之蹇：华灯百杖，稍暗衰微。精光欲尽，奄如灰靡。详随之大有。消，宋、元本作稍，汲古作植。依随之大有校。糜，烂也。宋本作靡。依汲古。奄，汲古作命。亦通。兹依宋、元本。	gen zhi jian
艮之解：三十无室，寄宿桑中。上宫长女，不得来同，使我失期。《鄘风》：“期我乎桑中，要我乎上宫。”淫奔诗也。此仍取艮象。互震数三，伏兑数十，坎为室，坎伏，故曰三十无室。坎为宿，震为桑，故曰寄宿桑中。艮为上、为宫，巽为长女。巽伏，故曰不得乐同。坎为失，艮为期。乐，宋、元本作来。依汲古。汲古无末句。依宋、元本补。又宿字，汲古作伯，形不全，依宋、元本。	gen zhi jie
艮之损：卵与石鬭，麋碎无疑。动而有悔，出不得时。震为卵，艮为石。震艮相对，故曰斗。兑毁，故曰糜碎。震为动，坤为悔。艮为时。糜，宋、元本作麋。依汲古。按：《损》震为孕、为卵，艮为石。二至上正反震艮相对，震战艮击，故曰斗。兑毁坤丧，故曰糜碎。震动坤悔，震出艮止，故曰动而有悔，出不得时。	gen zhi sun
艮之益：秦兵争强，失其贞良，败于郩乡。伏兑为秦，坤为兵。正反震，故曰争强。艮为贞良，坤丧，故曰失。艮山，故曰淆乡。《左传》：秦穆公违蹇叔，使孟明伐郑，败于淆。	gen zhi yi
艮之夬：虐除善猛，难为攻医。骥穷盐车，困于衘棰。豦除即篨。、籧同。《尔雅》：“籧篨，口柔。”《诗·邶风》毛传云，籧篨，不能俯者。郭云，口柔之人，视人颜色常亦不伏，因以为名。按疏：口柔之人，必仰面察人颜色而为辞，故曰善疑。豦除为生成之病，故不能攻治也。此仍用艮象。艮为豦除，互坎为疑。三至上正反艮，故曰攻医。坎陷，故难。互震为车、为马，兑为卤，故曰盐车、故曰衔。坎为困穷，故曰骥穷盐车，困于衔衔。衔，马策也。艮为小木，故曰衔。豦，宋本、汲古讹虐。元本讹虎。然由次句视之，其为豦无疑也。疑，宋、元本作猛。亦后人从虎、虐二字妄改。独汲古尚存其真，益证豦字之确切。衔，汲古作御。依元本。按《说文》：豦，司马相如说封豕之属。封豕亦不能俯。《太玄》闲首作遽除。皆不从竹，疑古文诗即如此，故《易林》、《太玄》皆不从竹。从竹后人所加。《易》：“女承筐。”郑作匡，谓从竹者误。兹殆与同。	gen zhi kuai
艮之姤：操笱搏狸，荷弓射鱼。非其器用，自令心劳。狸。艮为荷，坎为弓，震为射，伏巽为鱼。震为器。坎为心、为劳。笱，所以取鱼。弓矢，所以射狸。今施非物，故无功也。	gen zhi gou
艮之萃：葵丘之盟，晋献会行。见太宰辞，复为还舆。兑为华，艮山，故曰蔡丘。兑为口、为巫，故曰盟。伏震为晋、为行。艮为官，故曰太宰。坤为舆，巽退，故曰还舆。按，《左传·僖公九年》：“会于葵丘……王使宰孔赐齐侯胙……既盟……宰孔先归，遇晋侯，曰：‘可无会也。晋将乱，晋侯乃还。”	gen zhi cui
艮之升：膑诈庞子，夷竈尽毁。兵伏卒发，矢至如雨。魏师惊乱，将获为虏，涓死树下。刖足曰膑。巽下断，故曰膑。正反兑口，故曰诈。震为子，坤乱，故曰庞子。坤为夷、为釜，故曰夷灶。夷，平也。震为木，坤文，故曰书木。坤为兵，巽为伏，震出，故曰伏兵卒发。初四互坎，坎为矢、为雨。震为魏、为惊，坤为师、为乱，故曰魏师惊乱。震为主、为将。坤为死丧，巽为树。《史记·孙膑传》：膑率齐兵与魏庞涓战，日减灶，佯退兵。至马陵，道设伏，并斫树使白大书曰：庞涓死此树下。涓追至，钻火视书，忽万弩齐发，果被射死，公子卬被虏。书木，宋、元本作尽毁。伏兵作兵伏。均非。依汲古。末句，依宋、元本增。汲古无。	gen zhi sheng
艮之困：南行出城，世得天福。王姬归齐，赖其所欲。伏《贲》。震为南、为行。艮为城、为世。震为福、为王、为姬、为归。巽为齐。《左传·庄公二年》：王姬归齐，鲁为主。大，元本作天。从汲古。	gen zhi kun
艮之井：冬采微兰，地冻坚难。利走室北，暮无所得。巽为臭、为草莽，故曰薇兰。坎为冬、为冰，故曰地冻。伏艮为坚，故曰坚难。坎为室、为北，巽为利，伏震为走，故曰利走室北。坎为暮，离虚，故无得。薇，宋、元本作微。依汲古。	gen zhi jing
艮之革：王乔无病，狗头不痛。亡屐失履，乏我送从。《革》伏《蒙》。艮为寿，故为仙人。王子乔，古仙人也。艮为狗、为头。坎为病痛，艮在上，出险，故不病痛。互震为屐履，坤为亡失、为乏。	gen zhi ge
艮之鼎：宛马疾步，盲师坐御。目不见路，中宵弗到。通《屯》。震为马、为步。坎为疾，故曰疾步。《屯》初至五大离，故曰盲。坤为师，艮为坐、为御，故盲师坐御。震为大涂，坤坎皆为黑，故目不见路。坤为夜，坎为中，艮止，故中宵不到。不，汲古作弗。非。依元本。	gen zhi ding
艮之震：求利难国，亡去我北。忧归其城，反为吾贼。中爻艮为求、为国，坎为难，伏巽为利，故曰求利难国。坎为北、为忧。艮为城，震为反，故曰归城。坎为盗贼。吾贼，汲古作我贼。依宋、元本。	gen zhi zhen
艮之渐：比目四翼，安我邦国。上下无患，为吾喜福。通《归妹》。互离，兑卦数二，故曰比目。震为翼，卦数四，故曰四翼。本卦艮为邦国，艮安，故曰安我邦国。艮山，故曰上。兑泽，故曰下。坎为患，震出，故曰无患。震为喜福，艮为吾。吾喜，汲古作我嘉。依宋、元本。	gen zhi jian
艮之归妺：八材既登，以成股肱。厖降庭坚，国无灾凶。股肱，汲古作嘉功。依宋、元本。伏巽为股，艮为臂、为肱。震为鸣、为毛羽，故曰。，多毛犬也。伏艮为庭、为坚、为国。互坎为灾凶，震解，故无。八材象，或以震居东方。	gen zhi gui mei
艮之丰：稍弊穿空，家莫为宗。奴婢逃走，子西父东，为身作凶。巽陨落，故曰消弊。伏坎为穿。离虚，故曰空。伏艮为家，震为主、为宗。风散，故莫与为宗。艮为奴婢，艮伏，故曰逃走。震为子，兑西，故曰子西。震为父，故曰父东。伏艮为身，巽陨，故凶也。消，宋元、汲古皆作稍。依局本。	gen zhi feng
艮之旅：鸟舞国城，邑惧卒惊。仁德不修，为下所倾。艮为鸟、为舞、为国城、为邑。伏坎为惧。震为惊、为仁德。震伏，故曰仁德不修。兑为下，兑毁，故曰倾。按：震为生、为德。《旅》卦?震覆伏皆至，故曰仁德不修。正反巽亦正反兑，故因逐利而遭倾覆之灾。	gen zhi lv
艮之巽：五谷不熟，民苦困急。亟之南国，嘉乐有得。巽为谷，卦数五，故曰五谷。巽陨落，故不熟。伏坎为民、为困急。伏震为南，艮为国。五，宋、元本讹三。驾，元本作亟。均依汲古。三四言巽究为震，即安乐也。	gen zhi xun
艮之兑：黄裳建元，福德在身。禄佑洋溢，封为齐君。贾市无门，富宝多飱。遇卦《艮》互震为裳、为黄、为元、为福德禄祐。艮为身，互坎，故曰洋溢。震为君，本卦互巽，故曰齐君。艮为贵、为孙。宋、元本、汲古多贾市无门四字，在第五句。此于上下句义绝不属，断为衍文，删去。而存其语以俟校此书者。《坤·六五》：“黄裳元吉。”五君位，故曰建元。	gen zhi dui
艮之涣：齐东郭庐，嫁于洛都。骊妇美好，利得过倍。详坤之坎。嫁，汲古作嫔。过作万。卢作庐。均依宋、元本。骏良，宋、元作骊妇。依汲古。嫁，往也。	gen zhi huan
艮之节：安床厚褥，不得久宿。弃我嘉宴，困于南国。投杼之忧，不成祸灾。艮为床，伏巽为褥。坎为宿，兑毁折，坎险，故不得久宿。兑食震嘉，故曰嘉宴。坎为困，震南，艮国，故曰困于南国。坎为机抒、为忧、为祸灾。《战国策》：有人与曾参同姓名，杀人。人告其母，不信。三告母，乃投杼而走。	gen zhi jie
艮之中孚：内崩身伤，中乱无常。虽有美粟，不我食得。卦中虚，故曰内崩。艮为身，兑为伤。巽为粟，震为嘉，故曰美粟。兑为食，上卦兑覆，故不得食。末句，汲古作不得其食。依宋、元本。按：通《小过》。《中孚》生而《小过》亡。《小过》椵互巽为陨落，艮为止，故内崩。内崩则必下，故曰中乱。正覆艮、正覆兑相背，内乱不已，故崩。《小过》肖《坤》《大过》肖《坎》，故而中乱而无常。	gen zhi zhong fu
艮之小过：出门逢患，与祸为怨。更相击刺，伤我指端。此仍用艮象。艮为门，震出。中爻坎为患、为祸、为怨。艮为击刺，三至上正覆艮相对，故曰更相击刺。艮为手，坎为伤。	gen zhi xiao guo
艮之既济：出入节时，南北无忧。行者函至，在外归来。此仍用艮象。震出，伏巽为入，艮为时，故曰出入节时。震为南，坎为北、为忧。震为行、为归。艮为函。三至上震起，艮止，故曰在外归来。函，汲古作即。依元本。	gen zhi ji ji
艮之未济：公孙驾骊，载游东齐。延陵说产，遗季紵衣。此仍用艮象。震为公，艮为孙。震马，故曰驾骊。震为游、为东。伏巽为齐，故曰东齐。艮为山、为季子，故曰延陵。吴延陵季子也。震为生、为乐，故曰悦产。产，郑子产也。震为衣、为草莽，故曰纻衣。《左传》：吴季札至郑，见子产，如旧相识，与之缟带。子产献纻衣。骊，汲古作车。依宋、元本。焦氏易林注卷十四渐之第五十三	gen zhi wei ji
渐之渐：别离分散，长子从军，稚叔就贼，寡老独居，莫为种瓜。巽陨落，故别离分散。震为长子、为争战。震伏，故曰长子从军。艮为少男，故曰稚叔。艮坎连，故曰就贼。巽为寡，艮为老，坎为孤独，故曰寡老独居。艮为果蓏，故曰瓜。居，汲古作安。非。依宋、元本。	jian zhi jian
渐之乾：旦种菽豆，暮成藿羹。心之所愿，志快意惬。详前。以其为乾卦，故再释之。此用渐象。伏震为旦。巽为谷豆、为藜藿。坎为暮、为羹。旦种暮食，言其速也。坎为心志。兑悦，故曰快、曰惬。谷，宋、元本作菽。菽亦豆也。故从汲古。	jian zhi gan
渐之坤：杜飞门启，忧患大解。不为身祸。坎为牡，艮为门，《渐》变坤中虚，故曰牡飞门启。坎为忧患，变坤，故曰忧患大解。坤为身、为祸，风散，故不为身祸。	jian zhi kun
渐之屯：东山西山，各自止安。虽相登望，竟未同堂。详姤之坤。艮山，震东，坎西。艮为止、为望、为堂。震为登。	jian zhi tun
渐之蒙：众鸟所翔，中有大怪，九身无头。魂惊魄去，不可以居。详否之同人。丁云，郭璞江赋：奇九头。御览，典略云：齐园有九头鸟，赤色似鸭，九头皆鸣。又引《岭表录异》云：鬼车入人家，鍊人魂气。又《酉阳杂俎》亦云：鬼车十首。后为犬嚼落一首。	jian zhi meng
渐之需：交侵如乱，民无聊赖。追我济西，敌人破阵。通《晋》。坤为乱、为民。坤丧，故民无聊赖。坤为戎。坎为西，坎水，故曰济西。坎为破，坤为师，故曰破阵。《左传·庄公十八年》：“追戎于济西。”不言其来，讳之也。戎，汲古讹我。敌人破阵，作狄人便殚。均依宋、元本。	jian zhi xu
渐之讼：麟凤所翔，国无咎殃。贾市十倍，复归惠乡。互离为文，故曰麟凤。伏坤为国。巽为贾市、为倍，坤数十，故曰贾市十倍。坤为乡，震为归、为惠。	jian zhi song
渐之师：凿井求玉，非卞氏室。身困名辱，劳无所得。互震为宝玉。坎为井、为困辱、为劳。坤为身，艮为名。二四艮覆，故曰名辱。宝，宋、元本作室。汲古作宅。依局本。	jian zhi shi
渐之比：文山鸿豹，肥腯多脂。王孙获愿，载福巍巍。陆佃《埤雅》引郭璞曰：鸨似雁，无后趾，毛有豹文，亦名鸿豹。《易林》文山鸿豹谓此也。坤为文，艮为山、为鸿、为豹，故曰文山鸿豹。伏乾为肥，坎为膏、为脂。艮为孙，伏乾，故曰王孙。艮山形长，故曰巍巍。	jian zhi bi
渐之小畜：周成之隆，刑错除凶。太宰费石，君子作人。通《豫》。震为周，艮为成。坎为刑法，坤为凶，艮止，故曰刑措除凶。艮为官、为石，故曰太宰费石。按《左传·庄公八年》：“反，诛屦于徒人费……鞭之，见血。出，遇贼于门……袒而示之背，费请先入。伏公而出，斗，死于门中。石之纷如死于阶下。”费、石皆忠于襄公者，故下曰作人。艮为君子。石，汲古作。依宋、元本。	jian zhi xiao xu
渐之履：圭璧琮璜，执贽见王。百里甯戚，应聘齐秦。详需之井。璋，宋、元本作璜。	jian zhi lv
渐之泰：穿空漏彻，破坏我缺。陶弗能治，瓦甓不凿。伏巽为空漏，兑为破缺。伏艮为火，故曰陶冶。破缺，故不能陶冶。艮为瓦甓，坤虚，故不必凿。	jian zhi tai
渐之否：鸿飞循陆，公出不复，伯氏客宿。详损之蹇。	jian zhi pi
渐之同人：虾蟆群聚，从天请雨。云雷运集，应时辄下，得其所愿。详大过之升。末句，汲古作应时辄下，得其所愿。依宋、元本。又，运，汲古作连。亦非。	jian zhi tong ren
渐之大有：老弱无子，不能自理。为民所忧，终不离咎。管子治国，侯伯宾服。乘舆八百，尊我桓德。通《比》。坤为老弱。三至五震覆，故曰无子。坤为民、为咎。坎为忧。艮为终，离同罹。后四句与上文意不属，定为崔篆、虞翻等《林》辞所窜入者。桓，元本讹恒。依宋本、汲古。	jian zhi da you
渐之谦：蟠梅折枝，与母别离，绝不相知。详讼之谦。播，种也。言折枝种于他处。与母别离者，言此枝与母树分离也。震为梅、为枝、为耕种。坤为母。丁晏《释文》引《说苑》“执一枝梅”事为解，皆由播讹为蟠之误也。播，各本皆作蟠。依讼之谦校。	jian zhi qian
渐之豫：盛中不绝，衰者复掇。盈满减亏，瘯???腯肥。郑昭失国，重耳兴立。震为盛，坎为中。坤为老、为减亏。艮为节，故曰瘯、曰肥腯。坎为郑，艮为光明，故曰郑昭。坎为失，坤为国，故曰失国。坎为耳，坤为重，震起，故曰重耳兴起。瘯，元本作癡。依宋本、汲古。《左传·桓公六年》：“谓其不疾瘯蠡也。”注：“瘯蠡，疥癣。”蠡不从病，即瘰字。	jian zhi yu
渐之随：闻虎入邑，必欲逃匿，无据易德。不见霍叔，终无忧慝。艮为邑、为虎，巽为入，兑为闻，故曰闻虎入邑。《战国策》：夫市无虎明矣，然而三人言而成市虎。巽为隐伏，故曰逃匿。震为走，艮纳丙，为山阳，故曰走据阳德。艮为叔、为山，故曰霍叔。巽伏，故不见。艮为终。丁晏所释，至为牵强，不可从。阙疑可也。心，宋、元本作必。走作无。阳作易。均依汲古。霍叔，元本作藿菽。依宋本、汲古。终，汲古作绝。依宋、元本。《易林》以兑为耳，故为闻。	jian zhi sui
渐之蛊：随时逐便，不失利门。多获得福，富于封君。艮为时，震为逐。巽为利，艮为门，故曰利门。震为福、为君。	yi zhi song
渐之临：禹作神鼎，伯益衘指。斧斤既折，撞立独倚。卖万不售，枯槁为祸。详小畜之益。憧，宋、元本作撞。依汲古。坐，各本皆作倚。依小畜之益校。市，宋、元本作万。依汲古。雠，宋本、汲古皆作售。依元本。	jian zhi lin
渐之观：春鸿飞东，以马贸金。利得十倍，重载归乡。详比之中孚。	jian zhi guan
渐之噬嗑：金齿铁牙，寿考宜家。年岁有储，贪利者得。虽忧无咎。艮为金铁、为寿考，伏兑为齿牙。震为年岁、为有余。伏巽为利。坎为忧，震解，故无咎也。余，宋、元本作储。依汲古。	jian zhi ke shi
渐之贲：膏泽沐浴，洗去污辱。振除灾咎，更与福处。互坎，故曰膏沐、曰洗去污辱。离为灾，震为福。	jian zhi ben
渐之剥：履阶登墀，高升峻巍。福禄洋溢，依天之威。坤形似阶墀，而一阳在上，故曰履阶登墀，高升峻巍。伏乾为福禄、为天。坤水，故曰洋溢。升，宋、元本作登。依汲古。	jian zhi bo
渐之复：坤厚地德，庶物蕃息。平康正直，以绥大福。坤为庶物。震为生，故曰蕃息。坤为平、为直。震为福。	jian zhi fu
渐之无妄：绝域异路，多所畏恶。使我惊惧，思吾故处。伏《升》。坤为域，兑决，故曰绝域。震为大涂，巽为歧，故曰异路。巽伏乾惕，故曰畏避。坤为我，震为惊。惶，宋、元本作惧。依汲古。	jian zhi wu wang
渐之大畜：襁褓孩幼，冠带成家。出门如宾，父母何忧？详遁之恒，兹取象旁通《萃》。按：《大畜》通《萃》。巽为襁褓，兑为孩、为呱。乾冠巽带，伏艮为家。乾为门，震为出，艮为宾，故曰出门如宾。乾父坤母。坎为忧，乾福震乐，故无忧。	jian zhi da xu
渐之颐：一寻百节，绸缪相结。其指诘屈，不能解脱。八尺曰寻，坤卦数八，故曰一寻。艮多节，坤为百，故曰一寻百节。伏巽为结。艮为指，震为解脱。下卦艮反，故曰其指诘屈。屈，元本作诎。依宋本、汲古。	jian zhi yi
渐之大过：鹰鸇猎食，雉兔困极。逃头见尾，为害所贼。通《颐》。艮为鹰鹯，震为食。坤文为雉，震为兔。正反艮，故曰困极。艮为头，在上，故曰逃。而下为覆艮，艮为尾，故曰见尾。本卦兑为见。巽为贼，震为人，坤杀，故曰为人所贼。贼，害也。人，宋、元本作害。非。依汲古。	jian zhi da guo
渐之坎：危坐至暮，请求不得。膏泽不降，政戾民惑。忒，宋、元本、汲古作惑。依局本。民，汲古作弗。非。依宋、元本。艮为坐、为请求。坎为暮。坎失，故不得。坎为膏泽，艮止，故不降。坤为政、为民。坎折坤，故政戾民忒。	jian zhi kan
渐之离：刚柔相呼，二姓为家。霜降既同，惠我以仁。详家人之损。	jia ren zhi sun
渐之咸：慈母念子，飨赐得士。蛮夷来服，以安王国。伏《损》。坤为慈母、为思念。震为子、为士。兑食，故曰飨。坤为夷狄，为国。震为人、为喜。	jian zhi xian
渐之恒：良夫孔姬，胁悝登台。乐季不扶，卫辄走逃。详损之恒。	jian zhi heng
渐之遁：子长忠直，李氏为贼。祸及无嗣，司马失福。互巽为长、为直、为桃李。艮山，故曰李陵。巽为贼。巽下断，故曰无嗣。乾为马、为福。阴消阳，故曰司马失福。谓司马子长因救李陵而被腐刑也。李陵，宋本作李氏。汲古作季氏。依元本。按：又，震为福、为马，震覆为艮，故司马失福。	jian zhi dun
渐之大壮：节度之德，不涉乱国。虽昧无光，后大受庆。伏艮为节，坤为乱、为国。坤伏，故曰不涉乱国。坤为黑，故曰昧、曰无光。震为后，乾为大。	jian zhi da zhaung
渐之晋：驱羊南行，与祸相逢。狼惊我马，虎盗我子，悲恨自咎。伏兑为羊，离为南。中爻坎，故曰与祸相逢。艮为虎狼。坎为马、为盗。震为子，二至四震覆，故子为虎盗。坎为悲恨。按：震为子。《晋》互艮为虎狼，艮即覆震，震覆，故子为虎盗。虎盗象最为神妙。	jian zhi jin
渐之明夷：尼父孔丘，善钓鲤鱼。罗网一举，得获万头。富我家居。网，宋、元作钓。依汲古。震为陵，为父，为孔，为丘，故曰尼父孔丘。坤为鱼。离为罗网。坤为利、为万，坎为首，故曰获利万头。坎为室家，坤为富。	jian zhi ming yi
渐之家人：大根不固，华叶落去，更为孤妪。本，宋、元本讹大。巽为枯，下断，故曰本根不固。伏震为华叶，巽陨落，故曰华叶落去。巽为寡、为妇，故曰孤妪。	jian zhi jia ren
渐之睽：设罟捕鱼，反得居诸。员困竭忠，伍氏夷诛。此用渐象。互离为罔罟，巽为鱼，艮手为捕，故曰设罟捕鱼。坎为匕、为刺，故曰屠诸。言得屠者专诸也。坎为弓、为员、为忠。坎数五，巽颠陨，故曰伍氏夷诛。谓伍员也。《左传》：伍员进专诸于吴公子光。《吴越春秋》：“专诸曰，‘王何好？光曰：‘好鱼炙。专诸乃去，从太湖学鱼炙。”屠，汲古讹居。今依宋、元本。	jian zhi kui
渐之蹇：敏捷极疾，如猿集木。彤弓虽调，终不能获。水流动，故曰敏捷亟疾。艮为猿、为木，坎为集，故曰如猿集木。坎为弓、为赤，故曰彤弓。艮为终。	jian zhi jian
渐之解：冠带南游，与福相期。邀于嘉国，拜为逢时。此用渐象。位，元本、汲古作为。音讹字。依宋本。行，宋、元作游。《渐》艮为冠，巽为带。互离，故曰南行。震为福、为嘉。艮为国、为拜、为时。	jian zhi jie
渐之损：年丰岁熟，政仁民乐，禄人获福。坤为年岁、为多，故曰丰熟。坤为政、为民。震为仁、为乐、为福禄。	jian zhi sun
渐之益：筑阙石巅，立基泉源。疾病不安，老孤无邻。详艮之复。泉，汲古作水。依宋、元本。	jian zhi yi
夬：逐狐东山，水遏我前。深不可涉，失利后便。详蒙之蛊。	jian zhi kuai
渐之渐之姤：麟子凤雏，生长嘉国。和气所居，康乐温仁。邦多圣人。伏坤为麟凤。震为子、为雏、为生长。坤为国、为邦。震为乐、为仁。乾为圣人。	jian zhi gou
渐之萃：西行求玉，冀得瑜璞。反得凶恶，使我惊惑。兑为西，伏震为瑜璞、为玉，艮为求，故曰西行求玉。坤为凶恶、为忧惑。瑜，汲古作卞。依宋、元本。	jian zhi cui
渐之升：心狂老悖，听视聋盲。正命无常，下民多孽。坤为心、为老悖。《易》以兑为眇，二至四互兑，故曰视盲。初至四互大坎，故曰听聋。巽为命，巽进退不果，故曰无常。坤为民、为孽、为下、为多。	jian zhi sheng
渐之困：南国少子，才略美好。求我长女。贱薄不与。反得丑恶，后乃大悔。详比之渐。此亦用渐象。	jian zhi kun
渐之井：逶迤高原，家伯妄施，乱其五官。伏艮为高原。伏震为伯，艮为家，故曰家伯。家伯幽王臣，助王为虐者也。《诗·小雅》“家伯冢宰”是也。离为乱，艮为官。互坎卦数五，故曰五官。	jian zhi jing
渐之革：谢恩拜德，东归吾国，欢乐有福。震为恩德，艮为拜、为国。震为东、为反，故曰东归吾国。震为乐、为福。全用旁通象。	jian zhi ge
渐之鼎：鸡鸣同举，思配无家。执佩持凫，无所致之。巽为难、为鸣，伏震为兴。艮为家，艮伏，故曰无家。艮为执持、为凫。震为玉，故曰佩。坤虚，故曰无所致之。《诗·郑风》：“女曰鸡鸣，士曰昧旦……将翱将翔，弋凫与雁。”又“知子之来之，杂佩以赠之。”兴，汲古讹举。珮作佩。无所作莫使。兹均依宋、元本。	jian zhi ding
渐之震：凶重忧累，身受诛罪，神不能解。坎为凶忧、为桎梏。艮为身，故曰身受诛罪。震为神、为解。坎陷，故不能解。累，汲古作虑。依宋、元本。	jian zhi zhen
渐之艮：虎豹熊罴，游戏山谷。仁贤君子，得其所欲。详谦之中孚。	jian zhi gen
渐之归妹：海隅辽右，福禄所至。柔嘉蒙祉，九夷何咎？兑为海、为右。震居东北，故曰辽右。震为福禄，数九，故曰九夷。坎为夷也。	jian zhi gui mei
渐之丰：华首之山，仙道所游。利以居止，长无咎忧。详谦之井。	jian zhi feng
渐之旅：甲乙戊庚，随时转行。不失常节，萌芽律屈。咸达生出，各乐其类。详噬嗑之坤。乐，汲古作顺。	jian zhi lv
渐之巽：跛踬未起，失利后市，不得鹿子。伏震。震为起，坎蹇，故跛踬。巽为利市，坎为失，震为后，故曰失利后市。震为鹿、为子，风散，故不得。	jian zhi xun
渐之兑：怙恃自负，不去于下。血从地出，诛罚失理。伏艮为负。二阳皆在上，故曰不去于下。言有所恃，不肯居下也。《诗》曰：“无父何怙，无母何恃。”坎为血，居重阴之间，故曰血从地出。坎为刑罚。	jian zhi dui
渐之涣：江河淮海，天之都市。商人受福，国家饶有。详谦之小畜。	jian zhi huan
渐之节：节情省欲，赋敛有度。家给人足，利以富贵。坎为情欲，艮止，故曰节、曰省。坎为聚，故曰赋敛。度，《说文》：“法，制也。”坎为法，故曰有度。艮为家，震为人。艮贵震富。末句，宋、元本作利以富贵，依汲古。	jian zhi jie
渐之中孚：牝马鸣哅，呼求其潦。云雨大会，流成河海。巽为绳，兑为池，震为鸣呼。伏大坎为潦、为云雨、为河海。池，宋本、汲古作牝马。元本作牝牛。依随之临校。呴，宋、元本作哅。依汲古。水，各本皆作其。依随之临校。	jian zhi zhong fu
渐之小过：日月之涂，所行必到，无有患故。艮为日，兑为月。震为大涂、为行。震乐，故无有患故。	jian zhi xiao guo
渐之既济：乘风而举，与飞鸟俱。一举千里，见吾爱母。详明夷之鼎。	jian zhi ji ji
渐之未济：阴配阳争，卧木反立。君子攸行，丧其官职。卦三阳三阴，故曰阴配阳争。言阴盛与阳争也。昭帝元凤三年春，上林有柳树，枯僵自起生。故曰卧木反立。“时眭孟言，僵柳复起，将有匹夫为天子者，被诛”，三四句亦似指其事。归妹之第五十四	jian zhi wei ji
归妹之归妹：坚冰黄裳，鸟哀悲愁。不见白粒，但覩藜蒿。数惊鸷鸟，为我心忧。详乾之噬嗑。白，汲古作甘。睹作欢。蒿作荆。依宋、元本。鸟、常，元本作裳、鸟。似非。	gui mei zhi gui mei
归妹之乾：荆木冬生，司寇缓刑。威权在下，国乱且倾。此仍用遇卦象《归妹》。上震为荆木、为生。坎为冬，故曰冬生。坎为寇、为刑。震生，故曰缓刑。伏艮为国，离为乱，故曰国乱且倾。	gui mei zhi gan
归妹之坤：喘牛伤暑，弗能成亩。草莱不辟，年岁无有。《世说》满奋曰：“臣犹吴牛，见月而喘。”盖吴牛畏暑，见月以为日，故喘也。又，《汉书·丙吉传》：见牛喘吐舌而问之。此用遇卦归妹象。离为牛，震声，故曰喘牛。离为夏，故曰伤暑。震为草莱、为年岁。坎折兑毁，故无有。耕，宋、元本作成。依汲古。	gui mei zhi kun
归妹之屯：鱼欲负流。众不同心，至德安乐。坤为鱼，艮为负，坎为流。坤上艮，艮上坎，故曰鱼欲负流。坤为众，坎为心。震起艮止，故不同心。震为德。坎隐，故曰潜伏。潜伏，宋、元本作安乐。依汲古。按：尚氏释象如行云流水，简约之至。鱼欲负流象妙不可言。	gui mei zhi tun
归妹之蒙：春耕有息，秋入利福。献豜大豭，以乐成功。互震为春、为耕、为生，故曰有息。伏兑为秋，伏巽为入、为利，震为福，故曰秋入利福。《诗·幽风》：“言私其，献豜于公。”传：“豕一岁曰，三岁曰豜。”坎为豕，艮手为献。艮为小，坎隐，故曰私。震为乐、为功，艮为成。，汲古作豭。依宋、元本。	gui mei zhi meng
归妹之需：生有圣德，上配太极。皇灵建中，授我以福。详家人之需。	gui mei zhi xu
归妹之讼：右抚琴头，左手援带。凶讼不已，相与争戾，失利而归。此似用归妹象。兑为右，坎为首，震为乐，故曰右抚琴头。震为左，伏艮为手、为援，巽为带，故曰左手援带。兑口震言，故曰讼、曰争。巽为利，坎失，故曰失利。按：右抚琴头，左手援带，与象妙契。	gui mei zhi song
归妹之师：炙鱼枯斗，张伺夜鼠。舌不忍味，机发为祟。笮不得去。详井之坎。棝，依丁校，宋、元本作枯。汲古作拈。卦旁通《同人》。巽为鱼，下离，故曰炙鱼。坤为闭，故曰棝斗。震为斗也。张、夜，汲古作阴作硕。忍作思。机作讥。均依宋、元本。《说文》：“棝斗可以射鼠。”	gui mei zhi shi
归妹之比：申酉说服，牛马休息。君子以安，劳者得欢。坤位申，坎位酉。服犹驾也。坤为牛，坎为马。艮止，故脱服而休息也。艮为君子、为安。坎为劳，五统群阴，故曰得欢。	gui mei zhi bi
归妹之小畜：尧门尹爵，圣德增益。使民不疲，安无怵惕。详遁之随。尹寿，人名。《新序》：“尧学乎尹寿。”寿，汲古作爵，非。	gui mei zhi xiao xu
归妹之履：孤公寡妇，独宿悲苦。目张耳鸣，莫与笑语。详讼之归妹。巽为寡，乾父，故曰孤公。	gui mei zhi lv
归妹之泰：外得好畜，相与嫁娶。仁贤集聚，谘询厥事。倾夺我城，使家不宁。坤为养、为畜，在上，故曰外得好畜。震为嫁、为娶、为仁贤。为言，故曰咨询。坤为集聚。艮为城、为家。三五艮覆，故曰倾城、曰家不宁。按，《上六》“城复于隍”，即谓三至上艮覆也。	gui mei zhi tai
归妹之否：煎砂盛暑，鲜有不朽。去河三里，败我利市。老牛盲马，去之何悔？艮为砂、为火，故曰煎砂。候卦乾在巳，巽后天亦居巳。艮火，故曰盛暑。巽为朽、为利市。坤为河、为千里、为我、为败、为老牛。乾为马，坤迷，故曰盲马。千，元本、汲古、丁本作三。依宋本。牛、盲，汲古讹手、育。依宋、元本。按：煎砂盛暑，鲜有不朽。充满辩证思维。	gui mei zhi pi
归妹之同人：甲乙戊庚，随时转行。不失常节，萌芽律屈。咸达出生，各乐其类。详渐之旅。	gui mei zhi tong ren
归妹之大有：依宵夜游，与君相遭。除解烦惑，使心不忧。乾为衣。《说文》：“衣，依也。”伏坤为帛，故曰衣宵。宵、绡同。《士昏礼》：“宵衣。”注：“宵读为《诗》‘素衣朱绡之‘绡。绡，绮属也。”又《特牲馈食礼》：“主妇宵衣南面。”郑注：“宵，绮属也。”此衣染之以黑，其缯本名曰宵。《诗》有“素衣朱宵”。《记》有“玄宵衣”。然则衣宵夜游者，即衣锦夜游也。伏坎为夜，乾为君，坎为心、为忧惑。坎伏，故解除。衣，各本皆作依。依小过之否校。	gui mei zhi da you
归妹之谦：死友绝朋，巧言为谗。覆白污玉，颜叔哀喑。艮为朋友，坤为死，故曰死友绝朋。正反震，故曰巧言、曰谗。震为白、为玉，坤黑，故曰覆白污玉。艮为颜、为少子，故曰颜叔。坎为悲哀。颜叔未详。	gui mei zhi qian
归妹之豫：逐利三年，利走如神。辗转东西，如鸟避丸。震为逐，伏巽为利。坤为岁，震数三，故曰三年。震为神、为东，坎位西，为丸、为隐伏。艮为鸟，故曰如鸟避丸。	gui mei zhi yu
归妹之随：堤防坏决，河水放逸。伤害稼穑，居孤独宿，没溺我邑。艮为堤防。兑附决，故曰坏决。互大坎，故曰河水泛溢。震为禾稼，兑毁折，故曰伤害禾稼。震为君，坎为孤，坤为寡，故曰君孤独宿。艮为邑。泛溢，宋、元本作放逸。稼下，汲古多“民流去室”四字。宋、元本无。君，宋、元本作居。依汲古。	gui mei zhi sui
归妹之蛊：阴阳隔塞，许嫁不荅。旄丘新台，悔往叹息。详晋之无妄。旄，《无妄》作宛。《宛丘》，《陈风》诗。《旄丘》，《邶风》诗。姑两存之。	gui mei zhi gu
归妹之临：伯夷叔齐，贞廉之师。以德防患，忧祸不存。详泰之乾。	gui mei zhi lin
归妹之观：阳为狂悖，拔剑自伤，为身生殃。详明夷之井。	gui mei zhi guan
归妹之噬嗑：进士为官，不若服田，获寿保年。艮为官。震为士、为进，故曰进士。艮为田、为寿、为保。震为年。	gui mei zhi ke shi
归妹之贲：耕石不生，弃礼无名。缝衣失针，襦袴弗成。震为耕，上艮，故曰耕石。离为礼，艮为名，坎隐伏，故曰弃礼、曰无名。震为衣，坎为针，伏巽绳，故曰缝衣。坎失，故曰失针。震为襦，伏巽为裤。坎破，故不成。	gui mei zhi ben
归妹之剥：灵龟陆处，一旦失所，伊子复耕，桀乱无辅。艮龟，处坤上，故曰陆处。	gui mei zhi bo
归妹之复：室当源口，溺漂为海。财产殚尽，衣食无有。坤水，故曰漂溺。	gui mei zhi fu
归妹之无妄：鸡方啄粟，为狐所逐。走不得食，惶惧喘息。巽为鸡。震为粟、为逐。艮为狐。乾惕，故曰惶惧。	gui mei zhi wu wang
归妹之大畜：家在海隅，绕旋深流。岂敢惮行，无木以趋。详观之明夷。桡短，依校。各本多作绕旋。绕形讹，旋音讹字。	gui mei zhi da xu
归妹之颐：他山之储，与环为仇。来攻吾城，伤我肌肤。国家骚忧。艮为山、为错。《禹贡》：“厥贡磬错。”注：“治玉之石曰错。”《诗·小雅》：“他山之石，可以为错。”惟错玉，故曰与璆为仇。璆亦玉也。坤为仇、为城、为国、为伤。艮手为攻、为肌肤、为家。坤为忧也。璆，宋、元本作环。吾作我。均依汲古。	gui mei zhi yi
归妹之大过：弊镜无光，不见文章。少女不嫁，弃于其公。离为镜，卦上下皆半离，故曰弊镜。互大坎，故无光。坤为文章，坤伏，故曰不见文章。巽为少女。震为归、为嫁、为公。震伏，故曰不嫁，曰弃于其公也。《易·大过》以巽为少女，兑为老妇，故《易林》本之。	gui mei zhi da guo
归妹之坎：大蛇巨鱼，相搏于郊。君臣隔塞，戴公出庐。详噬嗑之讼。庐漕，依校。各本多作出庐，不协。第二句，汲古作相辅杀之。第四句作郭公失庐。按，郑有内蛇、外蛇斗之事，未有鱼相搏者。据此《林》似为郭国将亡之事。而今不能考。	gui mei zhi kan
归妹之离：绝世无嗣，福禄不存。精神涣散，离其躬身。艮为世，震为子。艮震皆伏，而兑为附决，故曰绝世无嗣、曰福禄不存。震又为福禄也。震为精神，互巽风，故曰涣散。艮为身，艮伏不见，故曰离。不，元本作无。从宋本、汲古。	gui mei zhi li
归妹之咸：文君之德，养仁致福。年无胎夭，国富民实。忧者之望，憎参盗息。通《损》。坤为文。震为德、为君、为人、为福。坤为养、为年岁。震为胎，坤为死、为夭，震福，故无。坤为国民、为富实。下二语有讹字，难解。曾，宋本作憎。元本作增。姑从汲古。以俟再考。	gui mei zhi xian
归妹之恒：合欢之国，喜为我福。东岳南山，朝跻成息。通《益》。坤为国，初至五正反震相对，故曰合欢之国。震为东，又为南，上艮，故曰东岳南山。震为朝、为跻、为恩德。案《周礼》：“眡祲。”注云“，虹也。”《鄘风》：“朝于西，崇朝其雨。”《疏》亦训为虹，言虹见于西方则雨气应也。、跻同字。然《易林》数见皆作跻。朝跻成恩者，言山岳虹见雨应，以成其恩泽也。跻，汲古作济。依宋、元本。恩，宋、元本作息。依汲古。恩与山韵。	gui mei zhi heng
归妹之遁：忧人之患，履悖易颜，为身祸残。率身自守，与喜相抱，长子成老。封受福祉。乾为畏惕，故曰忧患。伏震为履，坤为悖，艮为颜。坤为身、为祸，艮为守、为抱。震为喜、为长子。坤为老。后四句与前三句吉凶相反，定为衍文。本《林》至第三句而止。老，汲古作考。义同。	gui mei zhi dun
归妹之大壮：太公避纣，七十隐处。卒受圣文，为王室辅。详明夷之坤。逢，宋、元本作受。依汲古。	gui mei zhi da zhaung
归妹之晋：江汉上流，政逆民忧。阴伐其阳，雌为雄公。互坎为水，坤亦为水、为江汉、为流。坤为政、为民，逆行，故曰政逆民忧。坎为忧也。坤为阴、为雌。五阳位，阴居之，故曰代阳、曰雌为雄。代，宋、元本作伐。非。依汲古。	gui mei zhi jin
归妹之明夷：缩绪乱丝，举手为灾。越亩逐兔，丧其衣袴。伏巽为绪、为丝。震为反，故曰缩绪。坤乱，故曰乱丝。坤为亩、为丧。震为兔、为越、为衣。伏巽为裤，坤丧，故曰丧其衣裤。绪，汲古作缩。非。依宋、元本。	gui mei zhi ming yi
归妹之家人：臭彘腐水，与狼相辅。亡夫失子，忧及父母。巽为臭，坎豕，故曰臭彘。巽为木、为腐。狼象未详。震为夫、为子，震伏，故曰亡失。坎为忧，巽为母，伏震为父。木，宋、元本作水。依汲古。	gui mei zhi jia ren
归妹之睽：刲羊不当，女执空筐。兔跛鹿踦，缘山坠堕。谗佞乱作。此用归妹象。上二句，《归妹·上六》意也。兑为羊，坎为刺，故曰刲羊。兑为女，震为筐，震虚，故曰女执空筐。震为兔、为鹿，互坎，故曰跛踦。伏艮为山，伏巽为坠堕。兑口震言，故曰谗佞乱作。	gui mei zhi kui
归妹之蹇：拔剑伤手，见敌不善。良臣无佐，国忧为咎。艮为剑、为手，坎为伤，故曰拔剑伤手。坎忧，上坎，中爻坎，坎遇坎为敌，故曰见敌不喜。离为见。坎病，故不喜。艮为臣、为佐，坎为孤，故曰无佐。坎为困忧。《艮彖传》云：“上下敌应。”即以艮见艮为敌也。喜，宋、元本作善。困作国。均依汲古。	gui mei zhi jian
归妹之解：三羖五?，相随俱行。迷入空泽，循谷直北。经涉六驳，为所伤败。详无妄之观。贼，宋本、汲古作败。依元本。径皆作经，依汲古无妄之观校。	gui mei zhi jie
归妹之损：争鷄失羊，亡其金囊，利得不长。陈蔡之患，赖楚以安。详恒之夬。	gui mei zhi sun
归妹之益：三骊负衡，南芷取香。秋兰芬馥，盈满神匮。利我仲季。震为马，数三，故曰三骊。艮为负、为衡。巽为香、为兰芷。震为南，故曰南取。伏兑为秋，故曰秋兰。震为神、为匮。坤多，故曰盈满。巽为利，艮为季。衡，宋、元本作衔。取芷作芷取。均依汲古。骊，汲古讹洒。	gui mei zhi yi
归妹之夬：孟夏己丑，哀呼尼父。明德讫终，乱虐滋起。详睽之恒。夏，汲古作春。非。	gui mei zhi kuai
归妹之姤：履不容足，南山多草。家有芳兰，乃无病疾。震为履、为足。震伏，故不容足。乾为山、为南。巽为芝兰。坤为疾病，坤伏，故无。叶，宋本作草。元本作革。芝，宋、元本作芳。均依汲古。	gui mei zhi gou
归妹之萃：三足无头，弗知所之。心强睛伤。莫使为明，不见月光。伏震，故曰三足。乾为头，乾伏，故曰无头。三至上正反震，故曰不知所之。坤为心，巽风，故曰心狂。兑为半离，《易·履》卦谓之“眇”，故此曰睛伤。艮为日、为光。互巽为伏，故曰不见。日，宋、元本作月。非。依汲古。心狂睛伤，汲古作心在精伤。依宋、元本。按：兑为半离，故曰晴伤、曰莫使为明。	gui mei zhi cui
归妹之升：戴尧扶禹。松乔彭祖，西过王母。道里夷易，无敢难者。详师之离。松，汲古讹从。依宋、元本。	gui mei zhi sheng
归妹之困：式微式微，忧祸相绊。隔以岩山，室家分散。详小畜之谦。绊，汲古作半。依宋、元本。	gui mei zhi kun
归妹之井：灵龟陆处，一旦失所。伊子复耕，桀乱无辅。详《剥》林。	gui mei zhi jing
归妹之革：仁德覆洽，恩及异域，泽被殊方，祸灾隐伏。蚕不作室，寒无所得。通《蒙》。震为恩德。坤为异域、为殊方。兑为恩泽。坤为祸灾，坎为隐伏。巽为蚕。坎为室，坎伏，故曰不作室。坎为寒。室，茧也。	gui mei zhi ge
归妹之鼎：夏麦麸?，霜击其芒。疾君败国，使年夭伤。详泰之贲。麸，汲古作。依宋、元本。	gui mei zhi ding
归妹之震：火虽炽，在吾后。寇虽多，出我右。身安吉，不危殆。详大有之需。	gui mei zhi zhen
归妹之艮：辽远绝路，客宿多悔。顽嚣相聚，生我畏恶。详明夷之小畜。辽远，元本作远辽。依宋本、汲古。	gui mei zhi gen
归妹之渐：悬悬南海，去家万里。飞兔褭骏，一日见母，除我忧悔。详晋之坎。腰，各本作骏。依晋之坎校。	gui mei zhi jian
归妹之丰：困而后通，虽危不穷。终得其愿，姬姜相从。震为姬，巽为姜。	gui mei zhi feng
归妹之旅：西贾巴蜀，寒雪至毂。欲前不得，还反空屋。详家人之解。空，元本作窒。依宋本。	gui mei zhi lv
归妹之巽：作新初陵，烂陷难登。三驹摧车，斫顿伤颐。伏艮为陵。巽为烂，伏震为登，坎陷，故难登。震为驹，数三，坎破，故曰三驹摧车。伏坎为蹇，初至四互《颐》，故曰踬顿伤颐。	gui mei zhi xun
归妹之兑：延颈望酒，不入我口。深目自苦，利得无有，幽人悦喜。详无妄之大畜。	gui mei zhi dui
归妹之涣：仲春孟夏，和气所舍。生我喜福，国无残贼。坎为仲，互震，故曰仲春。对卦离为夏，震为长，故曰孟夏。坎为和，震出，故曰舍。震为生、为嘉福。艮为国。坎为贼，风散，故无贼。舍，发也。按：《涣》椱坎为仲，互震居卯，为阳之中，故曰仲春。巽居巳，故曰孟夏。震巽和合，故曰和气所舍。	gui mei zhi huan
归妹之节：张罗捕鸠，兔离其灾。雌雄俱得，为罝所贼。通《旅》。离为网、为鸠，艮为捕。震为兔，《旅》下卦震覆，故曰兔罹其灾。离、罹通用。艮为雄，互巽为雌，离罝在上，故曰雌雄俱得。巽为贼也。	gui mei zhi jie
归妹之中孚：三人俱行，一人言北，伯仲欲南，少叔不得。中路分争，道鬭相贼。详剥之巽。争、道，汲古作道、争。依宋、元本。	gui mei zhi zhong fu
归妹之小过：然诺不行，欺绐误人。使我露宿，夜归温室。神怒不直，鬼欲求独。刺击其目，反言自贼。详恒之观。后三句，宋、元本作鬼欲求独，刺击其目，反言自贼。依汲古。	gui mei zhi xiao guo
归妹之既济：陈辞达诚，使安不倾。增禄益寿，以成功名。详明夷之晋。	gui mei zhi ji ji
归妹之未济：火烧公床，破家灭亡。然得安昌，先忧重丧。半艮为床。重离，故曰烧。坎为破、为忧。丰之第五十五	gui mei zhi wei ji
丰之丰：诸孺行贾，经涉大阻。与杖为市，不忧危殆。利得十倍。孺，《说文》：“乳子也。”震为子，兑少。诸，《尔雅释诂》：诸诸便便，辩也。震为言，故曰诸孺。震为商贾，故曰行贾。伏艮为山。兑为狄。按，《吕览》有西翟，翟、狄通用。《周语》自窜于戎翟之间是也。《尔雅注》称“东夷”，“西戎”，“北狄”。然观各书，“戎狄”于西北实不分。故《林》以兑西为狄也。巽为市。坎为忧，坎伏，故不忧不殆。巽为利、为倍。兑数十，故曰十倍。《林》意言诸孺行贾，当危殆而竟得利也。山，宋、元本作大。狄作杖。均依汲古。	feng zhi feng
丰之乾：鼎足承德，嘉谋生福。为王开庭，得心所欲。详晋之大壮。	feng zhi gan
丰之坤：曳纶河海，钓鲂与鲤。王孙利得，以飨仲友。此用《丰》卦。互巽为纶，兑为江海。巽为鱼，故曰鲂鲤。伏艮为王孙，伏震为俎。兑食，故曰飨。兑为朋友，伏坎，故曰仲友。列俎，宋、元本作利得。皆形讹字。依汲古。第二句，宋、元本作钓挂鲂鲤。依汲古。	feng zhi kun
丰之屯：东山皋落，叛逆不服。兴师征讨，恭子败覆。艮山震东。皋亦小山，故曰东山皋落。皋落，赤狄别种。坤为叛逆、为师。震为征讨、为子。坤顺，故曰恭子。坤为败覆。恭子，太子申生也。《闵公二年》：“晋侯使太子申生伐东山皋落氏。”后申生卒，被谮死。	feng zhi tun
丰之蒙：千里騂驹，为王服车。嘉其丽荣，君子有成。坤为千里，震马，故曰千里骍驹。震为王、为车、为荣。艮为君子、为成。为王服车，即为王驾车也。	feng zhi meng
丰之需：三龙北行，道逢六狼。暮宿中泽，为祸所伤。乾为龙，兑卦数二，故曰二龙。坎北，故曰北行。伏艮为道、为狼，坎数六，故曰六狼。坎为莫、为宿，兑为泽。坤为祸。二，宋本、汲古作三。非。依元本。莫，宋、元本作暮。亦非。西汉时多作莫，	feng zhi xu
丰之讼：天灾所游，凶不可居。转徙获福，留止危忧。乾为天，离为灾凶。伏震为转徙、为福。坎陷，故曰留止。坎为危、为忧也。	feng zhi song
丰之师：狐狸雉兔，畏人逃去。分走窜匿，不如所处。详益之解。知，宋、元本讹“如”。非。	feng zhi shi
丰之比：雨师娶妇，黄岩季女。成礼既婚，相呼南去。膏润下土，年岁大有。详损之益。女，汲古作子。去作上。均依宋、元本。喜，各本皆作有。依损之益校。田里，各本皆作下土。依恒之晋校。	feng zhi bi
丰之小畜：外栖野鼠，与鸡为伍。疮痍不息，即去其室。伏坎为鼠，离为雉。坎离夫妇，故曰为伍。伏艮为疮痍，坤死，故不息。坎为室，震为去。言将死而去其室也。雉，宋、元本作鸡。依汲古。	feng zhi xiao xu
丰之履：天命绝后，孤伤无主。彷徨两社，独不得酒。乾天巽命，巽下断，故曰绝后。乾阳巽寡，故阳孤。震为主，震伏，故曰无主。伏坤为社，兑卦数二，故曰两社。元本注：春社、秋社也。坎为酒，坎伏，故不得酒。古者社祭饮食宴乐，故曰得酒。或谓周社、毫社亦为两社。然下曰得酒，似指春秋社祭也。天，宋、元本讹夭。按：巽为石，巽阴刚，故无子而绝后。见《皇极经世》。	feng zhi lv
丰之泰：鹄思其雄，欲随凤东。顺理羽翼，出次须日。中留北邑，复反其室。详需之离。理，宋、元本作里。依汲古。须日、中，汲古作日中、倾。依宋、元本。留，元本讹“苗”。	feng zhi tai
丰之否：蜲虵九子，长尾不殆。均明光泽，燕自受福。巽为蛇，震数九，故曰九子。艮为尾，巽为长，故曰长尾。乾大明，艮光明，故曰均明光泽。伏兑为燕，乾为福。殆，音以。	feng zhi pi
丰之同人：日走月步，趋不同舍。夫妻反目，君主失国。详小畜之同人。	feng zhi tong ren
丰之大有：宣房户室，枯期除毒。文德渊府，害不能贼。通《比》。艮为星，艮止，故曰定。定，星名也。房、方通用。《诗·小雅》：“既方既阜。”郑笺，“方，房也。”定方者，离乾皆在南，坎坤皆在北。《鄘》诗“定之方中，作于楚宫。”言定星中，四方定，可作宫、作室也。艮为室。坤为毒、为薪，离为枯。枯薪除毒者，按《管子》：“萩室熯造。”注：“熯，谓火干之也。”三月之时，阳气盛发，易生瘟疫，楸树郁臭以辟毒气，故烧之于新造之室，以为禳祓。枯薪除毒即此事也。离为文。坤为渊、为府、为害。坎为贼。定，宋、元本作宣。薪作期。兹依汲古。宣字疑为后人所改，谓武帝筑宫于瓠子河上，名曰宣房。独不思下曰除毒，确非治河之事，而祓除之事也。枯，汲古作括。依宋、元本。定房户室，应为定方作室。此《林》皆以《诗》为本。《诗》“定之方中，作于楚室。”注：“定昏中，四方正”是也。《诗》：“秉心塞渊。”兹曰渊府。皆依附《诗》词。故知定房必为定方，户室必为作室。丁晏依宋本，作宣房，以为宣房与《史记》合。岂知宣为讹字，方、房通用。然各本皆作房户，亦不敢竟改为方作。论定以俟知者。	feng zhi da you
丰之谦：齐东郭庐，嫁于洛都。骏良美好，谋利过倍。详坤之坎。卢，宋本、汲古作庐。依元本。嫁，往也。见《列子》。	feng zhi qian
丰之豫：病笃难医，和不能治。命终期讫，下即蒿里。详临之益。	feng zhi yu
丰之随：开郭绪业，王迹所起。姬德七百，报以八子。《定公四年》：武王之母弟八人。又，卜年七百。廓，宋本、汲古讹郭。依元本。绪，汲古讹聚。依宋、元本。震为开廓。为王、为足，故曰王迹。震为姬，数七，故曰姬德七百。艮数八，故曰八子。暮为后人妄改，故依汲古。	feng zhi sui
丰之蛊：丰年多储，江海饶鱼。商客善贾，大国富有。震为年，艮止，故曰储。巽为鱼，兑泽，故曰河海饶鱼。巽为商贾。艮为国，震为富。河，宋、元本作江。依汲古。	feng zhi gu
丰之临：鹄求鱼食，过彼射邑。缯加我头，缴挂羽翼。欲飞不能，为羿所得。震为鹄、为口，坤为鱼，故曰鹄求鱼食。坤为邑，震为射，故曰射邑。伏巽为缯缴，伏艮为颈。震为羽翼、为飞。坤闭兑折，故不能飞。坤恶，故曰羿。坤丧，故为所得。	feng zhi lin
丰之观：望城抱子，见邑不殆。公孙上堂，大君悦喜。艮为望、为城、为抱。坤为邑、为文。艮为孙、为堂。伏震为君，故曰文君。伏震为喜，兑为悦。文，宋、元本作大。非。依汲古。悦，元本作欢。依宋本。殆，音以。	feng zhi guan
丰之噬嗑：左指右麾，邪淫侈靡。执节无良，灵公以亡。震左坎右，艮手为指麾。坎为邪淫，震富，故曰侈靡。艮为执、为节。震为君。坎为棺椁，故曰亡。灵君谓陈灵公，通夏姬，为夏徵舒所弑也。君，宋、元本作公。依汲古。	feng zhi ke shi
丰之贲：日中为市，各持所有，交易资贿。函珠怀宝。详泰之升。	feng zhi ben
丰之剥：山没丘浮，陆为水鱼，燕雀无庐。艮为山丘，在坤水上，故曰山没丘浮。艮为陆，坤为水、为鱼，故陆为水鱼。艮为庐，伏兑为燕雀。水大，故庐圮也。按：释象绝妙之至。	kui zhi song
丰之复：马服长股，宜行善市。蒙佑谐偶，获利五倍。终日在市，诘朝获利。既享嘉福，得之以义。震为马，伏巽为长、为股。服，犹驾也。巽为市。马而长股，必得善市。伏巽为市、为利、为倍。巽卦数五，故曰获利五倍。	feng zhi fu
丰之无妄：三狸捕鼠，遮遏前后。死于环域，不得脱走。详离之遁。圜城，宋本作环城。元本作环域。依汲古。	feng zhi wu wang
丰之大畜：鬼舞国社，岁乐民喜。臣忠于君，子孝于父。伏坤为鬼、为国、为社，震为舞。乾为年岁，坤为民，震为喜乐。乾为君父，艮为臣，震为子。坤顺，故曰孝、曰忠。	feng zhi da xu
丰之颐：慈母望子，遥思不已。久客外野，我心悲苦。详咸之旅。	feng zhi yi
丰之大过：雨师娶妇，黄岩季子。成礼既婚，相呼南去。膏润下土，年岁大有。校详本《林·比》。	feng zhi da guo
丰之坎：百狗同室，相啮争食。枉矢西流，射我暴国。高宗鬼方，三年乃服。艮为狗、为室，中爻正反艮，故曰两狗同室。震为口、为食，正反震相对，故曰相啮、曰争食。坎为矢、为曲屈，故曰枉矢。枉矢，星名。《史记·天官书》：“枉矢如大流星。”坎位西，故曰西流。震为射。艮为国，震健躁，故曰暴国。震为宗，坎为鬼。震为年，数三，故曰三年。两，宋、元本作百。依汲古。同，汲古作围。啮作咬。兹依宋、元本。	feng zhi kan
丰之离：早霜晚雪，伤害禾麦。损功弃力，饥无可食。详离之蛊。按：《蛊》棻互震为禾麦，兑毁，故曰伤害。巽为陨落，故损功弃力，饥无可食。	feng zhi li
丰之咸：腐臭所在，青绳集聚，变白为黑，败乱邦国。君为臣逐，失其宠禄。巽为腐臭、为青蝇。《青蝇》，《小雅》篇名，戒王信谗也。伏坤为集聚，巽为白、为败乱。艮黔，故曰黑。艮为邦国、为臣。乾为君，在艮外，故曰君为臣逐。乾为宠禄，兑毁折，故曰失。第三句，宋本作变白黑。元本作辩白黑。，疑为更讹。依汲古。	feng zhi xian
丰之恒：牵羊不与，与心戾旋。闻言不信，误绐丈人。兑为羊，震为后，故曰不前。伏坤为心。正反兑，故曰戾旋。戾旋，不合也。兑口为言，正反兑，故曰不信。兑为耳，故曰闻。《夬·九四》：“闻言不信，”以兑口与乾言背也。《恒》二至四与《夬》体同也。不信故曰误绐。震为丈人。元本作牵羊不兴，心戾旋闻。言语不畜，误绍丈人。今依宋本、汲古。	feng zhi heng
丰之遁：甘忍利害，还相克敌。商子酷刑，鞅丧厥身。互巽为利，巽陨落，故曰害。巽伏，故曰贼，言甘于利害，还自贼也。巽为商贾，故曰商子。伏坤为酷，坤杀，故曰酷刑。坤为身、为丧，故曰鞅丧厥身。言商鞅用酷刑，终自害也。巽为绳为鞅。《说文》：“鞅，颈系也。”害，元本作疟。酷作造。鞅作鞭。均依宋本、汲古。贼，宋本、汲古作敌，依元本。	feng zhi dun
丰之大壮：刲羊不当，女执空筐。兔跛鹿踦，缘山坠堕。采桑，汲古作桑根。依随之艮校。元本下三句作“女执空筐，兔跛鹿踦，绿山坠堕”。依汲古。	feng zhi da zhuang
丰之晋：??????啮啮，贫鬼相责。无有欢怡，一日九结。详震之既济。	feng zhi jin
丰之明夷：两足四翼，飞入嘉国。宁我伯姊，与母相得。详贲之同人。	feng zhi ming yi
丰之家人：天山紫芝，雍梁朱草。长生和气，王以为宝。公尸侑食，福禄来处。详师之夬。文，宋、元本作天。依汲古。	feng zhi jia ren
丰之睽：绝世游魂，福禄不存。精神涣散，离其躬身。互坎为魂。兑决，故曰绝。震为福禄、为精神。兑折震，故曰福禄不存、曰精神涣散。艮为身，艮伏，故曰离。京房以七世卦为游魂卦。《系辞》云：“精气为物，游魂为变。”郑云：“九六为游魂。”	feng zhi kui
丰之蹇：北辰紫宫，衣冠立中。含弘建德，常受大福。详坤之解。和，宋本、汲古作弘。依元本。	feng zhi jian
丰之解：伯蹇叔喑，莫与守株。失我衣裘，代尔阴乡。详鼎之离。盲，宋、元本作喑。为作与。装作株。今依汲古。	feng zhi jie
丰之损：两女共室，心不聊食。首发如蓬，忧常在中。详艮之剥。首，艮象。汲古作乱。非。依宋、元本。	feng zhi sun
丰之益：去辛就蓼，毒愈苦甚。避穽遇坑，忧患日主。《说文》：“蓼，辛菜。”震为草莽，故曰蓼。震纳庚，巽纳辛，庚辛西方，味辛，故曰去辛就蓼。《诗·周颂》：“自求辛螫……未堪家多难，予又集于蓼。”坤为毒、为酷。兑为阱，兑伏，故曰避阱。坤为渊，故曰坑、曰忧患。震生，艮为日，故曰日生。酷，宋、元本作苦。依汲古。	feng zhi yi
丰之夬：初病终凶，季为死丧，不见光明。通《剥》。坤为病，坤死，故曰凶、曰丧。艮为终、为季、为光明。坤黑，故不见。	feng zhi kuai
丰之姤：三鸟飞来，自到逢时。俱行先至，多得大利。详同人之大有。	feng zhi gou
丰之萃：鹿食山草，不思邑里，虽久无咎。伏震为鹿，兑食，艮山，巽草。坤为思、为邑里。艮为久。	feng zhi cui
丰之升：羊肠九萦，相推稍前。止须王孙，乃能上天。详履之师。	feng zhi sheng
丰之困：管仲遇桓，得其愿欢。胶牢振冠，冠带无忧。笑戏不庄，空言妄行。胶目二句，依明夷之旅校。宋本作胶目振冠，冠带无忧。元本作胶牢振寇，寇带无忧。汲古作胶目胶口。	feng zhi kun
丰之井：桀跖并处，民困愁苦。行旅迟迟，留连齐鲁。详复之离。	fu zhi li
丰之革：魂孤无室，衘指不食。盗张民饵，见敌失福。民馈，宋、元本作民饵。汲古作氏馈。今民字从宋、元本。馈从汲古。乾为魂，巽为寡，故曰魂孤。坎为室，坎伏，故无室。兑为衔、为食，伏艮为指。伏坤为闭，故不食。伏坎为盗，坤为民。民畏盗，故馈之。坎为肉，坤丧，故失肉。	feng zhi ge
丰之鼎：谗言乱国，覆是为非。伯奇乖难，恭子忧哀。详巽之观。	feng zhi ding
丰之震：卫侯东游，惑于少姬。亡我考妣，久迷不来。详乾之升。	gan zhi sheng
丰之艮：鸡鸣同兴，思邪无家。执佩持凫，莫使致之。详渐之鼎。配，宋、元本作邪。佩作珮。依汲古。	feng zhi gen
丰之渐：义不胜情，以欲自荣。觊利危宠，摧角折颈。详坤之丰。	feng zhi jian
丰之归妹：臣尊主卑，拥力日衰。侵夺无光，三家逐公。详升之巽。权，宋、元本作拥。依汲古。	feng zhi gui mei
丰之旅：叔仲善贾，与喜为市。不忧危殆，利得十倍。通《节》。艮为叔，坎为仲。震为商贾、为喜。巽为市。坎为危殆，为忧。震解，故不忧。巽为利、为倍。兑数十，故曰十倍。	feng zhi lv
丰之巽：六虵奔走，俱入茂草。惊于长路，畏惧啄口。详井之兑。按：巽为蛇，坎数六，故曰六蛇。伏震为走。巽为入、为茂草。	feng zhi xun
丰之兑：水坏我里，东流为海。凫鼃欢嚣，不得安居。详泰之兑。鳖，宋元本作龟。依汲古。得，汲古作可，依宋、元本。	feng zhi dui
丰之涣：飞不远去，卑斯内侍，禄养未富。互震为飞，艮止，故飞不远去。互艮为斯。《旅·初六》云：“旅琐琐，斯其所。”注：“斯，贱役也”，故曰卑斯。	feng zhi huan
丰之节：阴变为阳，女化为男。治道大通，君臣相承。详屯之离。	feng zhi jie
丰之中孚：践履危难，脱厄去患。入福喜门，见诲大君。详震之家人。	feng zhi zhong fu
丰之小过：罟密网缩，动益蹶急，困不得息。伏大离为网罟。缩，束缚也。卦象似之。互大坎，故曰蹶、曰困。罟、网，汲古作网、纲。蹶作戚，均依宋、元本。	feng zhi xiao guo
丰之既济：负牛上山，力劣行难。烈风雨雪，遮遏我前。中道复还。详同人之无妄。汲古多忧者得欢四字。依宋、元本。此用丰象。	feng zhi ji ji
丰之未济：喁喁嘉草，思降甘雨。景风升上，沾洽时澍，生我禾稼。此仍用丰象。兑口震言，故曰喁喁。喁，向慕之义。震为嘉草、为禾稼。巽风，坎雨。坎伏，故曰思降。旅之第五十六	feng zhi wei ji
旅之旅：罗网四张，鸟无所翔。征伐困极，饥穷不食。详革之泰。按：巽为绳，离为网罗，巽数四，故曰四张。震为鸟、为翔，震覆，故鸟无所翔。震为征伐，震覆则艮止，故曰困极。	lv zhi lv
旅之乾：寄生无根，如过浮云。立本不固，斯须落去，更为枯树。详小畜之蛊。此用旅象。以艮为寄生，象形。艮下阴，故无根。坎为云，互巽为枯。	lv zhi gan
旅之坤：人无定法，绶降牛出，虵雄走趋。阳不制阴，宜其家国。前四句，从既济之屯。下二句，从观之临。各本原作“人无定法，缓降牛出。蛇雄走趋，阳不制阴，宜其家困。”非。解详观之临。	lv zhi kun
旅之屯：众鸟所聚，中有大怪，九身无头。魂惊魄去，不可以居。详渐之蒙。翔，宋、元本作聚。依汲古。	lv zhi tun
旅之蒙：封豕沟渎，灌溃国邑。火宿口中，民多疾病。《史记·天官书》：“奎曰封豕，为沟渎。”《正义》曰：奎，一名天豕，亦曰封豕。主沟渎，故曰灌溃国邑。坎为豕、为沟渎。坤为国邑。火，荧惑也。箕为口舌。火宿口中，言荧惑守箕也。艮为火，震为口，艮止，故曰火宿口中。坤为民，坎为疾病。又案，艮为星，故《林》辞多即星言。	lv zhi meng
旅之需：奋翅鼓翼，翱翔外国。逍遥徙倚，来归温室。详损之观。	lv zhi xu
旅之讼：秋蚕不成，冬种不生。殷王逆理，弃其宠荣。巽为蚕，《旅》互兑为秋。兑毁，故不成。坎为冬、为种。震为生，震伏，故不生。震为王、为子，故曰殷王。殷，子姓也。伏坤为理、为逆。震为荣，震伏，故曰弃。荣，汲古作名。依宋、元本。	lv zhi song
旅之师：卫侯东游，惑于少姬。忘我考妣，久迷不来。详乾之升。忘，汲古作亡。依宋、元本。此《林》屡见而事不见于《左传》。疑《邶风》“日居月诸”之诗，《齐》诗家说如此。	lv zhi shi
旅之比：乌合卒会，与恶相得。鸱鴞相酬，为心所贼。艮为乌、为。坤坎皆为聚，故曰会合。坤为恶。坎为心、为贼。首句，元本作鸟合卒会。汲古作鸟会雀合。兹依宋本。	lv zhi bi
旅之小畜：鸣鸡无距，与鹊格鬭。翅折目盲，为仇所伤。巽为鸡。兑半离，故曰眵。《说文》：“目眦，伤也。”震伏，故曰无距。伏震为鹊、为斗、为翅。坎为折，故曰翅折。离为目，兑半离。《易》曰“眇”，故此曰目盲。离为鸠，兑毁，故伤。鹊，汲古作雀。依宋、元本。眵，各本皆作鸣。鸠作仇。今依乾之遁校。	lv zhi xiao xu
旅之履：木生内蠹，上下相贼，祸乱我国。巽为木、为蠹、为贼。乾上兑下，正反巽，故上下相贼。离为乱。伏坤为国。	lv zhi lv
旅之泰：延陵适鲁，观乐太史。车辚白颠，知秦兴起。卒兼其国，一统为主。详大畜之离。“其”为“六”之形讹字。各本“六”往往讹“其”。	lv zhi tai
旅之否：辅相之好，无有休息。时行云集，所在遇福。艮为时，坤为云、为集，乾为福。	lv zhi pi
旅之同人：床倾箦折，屋漏垣缺，季姬不惬。巽为床箦，巽陨，故倾折。巽为垣墉，伏坎为室、为屋。巽下缺，故曰漏。伏震为姬。《易林》本《大过》，每以巽为少，故曰季姬。	lv zhi tong ren
旅之大有：东入海口，循流北走。一高一下，五色无主。七日六夜，死于水浦。详睽之蹇。	lv zhi da you
旅之谦：群虎入邑，求索肉食。大人御守，君不失国。正反艮，故曰群虎。伏巽为入，坤为邑。艮为求，坎为肉，故曰求索肉食。伏乾为大人，艮为守御、为国。震为君，故曰君不失国。虎，宋、元本讹需。依汲古。不失，汲古作失其。依宋、元本。	lv zhi qian
旅之豫：四乱不安，东西为患。退身止足，无出邦域。乃得完全，赖其生福。详大有之睽。止，汲古作山。依宋、元本。	lv zhi yu
旅之随：叔盻抱冤，祁子自邑。乘遽解患，羊舌以免。赖其福全。详蹇之乾。	lv zhi sui
旅之蛊：延颈望酒，不入我口。深目自苦，利得无有。详讼之益。	lv zhi gu
旅之临：仁政之德，恭恭日息。成都就邑，人受厥福。震为仁德。坤为都邑。参参，多貌。束皙补亡诗：参参其稼。宋本作恭恭。依汲古。《史记》：“舜陶河滨，三年成都邑。”按：震为生、为仁德，故曰不息。	lv zhi lin
旅之观：牵头系尾，屈折几死。周世无人，不知所归。详升之大畜。周，汲古作雕。人作仁。依宋、元本。	lv zhi guan
旅之噬嗑：教羊逐兔，使鱼相捕。任非其人，费日无功。详需之噬嗑。捕鼠，宋、元本作相捕。依汲古。	lv zhi ke shi
旅之贲：生角有尾，张孽制家，排羊逐狐。张氏易公，忧祸重凶。震为生。艮为角、为尾、为家。坎为孽，与震连，故曰张孽。《左传·昭公十年》：“蕴利生孽。”注：“孽，妖害也。”震为羊，艮为狐。震为张、为公。上艮为反震，故曰易公。坎为忧祸、为凶。生，疑为牛之讹。	lv zhi ben
旅之剥：去安就危，坠陷井池，破我玉瑀。坤为安，孤阳在坤上，故曰去安就危。坤为渊，故曰井池。震为玉、为螭。上卦震覆，故曰破我玉螭。螭，丁本作蝺。失韵。依宋元、汲古本。	lv zhi bo
旅之复：茹芝饵黄，涂饮玉英。与神流通，长无忧凶。震为芝、为玄黄。震食，故曰茹、曰饵。黄，黄精也。二者皆延年益寿之草。震为大涂。为玉、为萌芽，故曰玉英。震为神，坤为忧凶。	lv zhi fu
旅之无妄：体重飞难，未能越关。详震之鼎。宋、元本无末句。依汲古。	lv zhi wu wang
旅之大畜：巢成树折，伤我彝器。伯踒叔跌，亡羊乃追。艮为巢、为成。震木兑毁，故曰树折。震为器，艮虎，故曰彝器。《书》：“宗彝。”《释文》引郑云：“彝，虎也。”兑毁，故伤。震为伯，艮为叔。兑折，故曰踒、曰跌。兑为羊。震往，故曰亡羊、曰追。	lv zhi da xu
旅之颐：六人俱行，各遗其囊。黄鹄失珠，无以为明。详贲之噬嗑。	lv zhi yi
旅之大过：蟠梅折枝，与母分离，绝不相知。详大有之坤。播，种也。宋、元本作蟠。依汲古。梅折枝，汲古作枝迁岐。依宋、元本。	lv zhi da guo
旅之坎：迎福开户，喜随我后。曹伯恺悌，为宋国主。中爻震为福，艮为户，震为开，故曰迎福开户。震为喜，为后，为伯，为主。艮为宋，为国。元本旧注：“宋以曹师杀公子游，立桓公。”依此注则“国”字，似为“立”字方适。	lv zhi kan
旅之离：既痴且狂，两目又盲。箕踞喑哑，名为无中。巽进退不果，故曰痴狂。中互大坎，坎黑，故曰目盲。伏震为箕，兑为喑哑。箕，宋、元本作踑。《集韵》：“踑，长踞也。”兹依汲古。中，汲古作用。喑哑作坐喑。依宋、元本。	lv zhi li
旅之咸：金梁铁柱，千年牢固。完全不腐，圣人安处。乾为金铁，艮为梁柱。乾为千年。艮坚，故曰牢固。互巽为腐。乾为圣人，艮止，故曰安处。	lv zhi xian
旅之恒：褁糗荷粮，与跖相逢。欲飞不得，为网所获。巽为糗粮，艮为荷。巽为盗贼，故曰与跖相逢。震为飞，坤为网罟。罔，宋本作网，依元本。	lv zhi heng
旅之遁：彭名为妖，暴龙作灾。盗尧衣裳，聚跖荷兵。青禽照夜，三旦夷亡。首句依比之蒙校。各本多作彭名为妖，或彭生为妖。	lv zhi dun
旅之大壮：独夫老妇，不能生子，鳏寡俱处。震为夫，兑为老妇。震为子，兑折，故不能生子。伏巽为寡，故曰独夫。伏艮为鳏。独，汲古讹褐。依宋、元本。按：兑为老妇、为毁折，焉能得子？	lv zhi da zhaung
旅之晋：鹪鹩窃脂，巢于小枝。摇动不安，为风所吹，心寒飘摇，常忧危殆。慄慄，依谦之遁校。各本多作飘摇。	lv zhi jin
旅之明夷：素车木马，不任负重。王子出征，忧危为咎。震为白，坤为车，故曰素车。震为木、为马。坤为重，下互坎，坎险，故不任负重。震为王子、为出征。坎为忧危。马，汲古作舆。危作疑。均依宋、元本。	lv zhi ming yi
旅之家人：土陷四维，安平不危。利以居止，保有玉女。未详。	lv zhi jia ren
旅之睽：负牛上山，力劣行难。烈风雨雪，遮遏我前。中道复还。详讼之剥。	lv zhi kui
旅之蹇：金城铁郭，上下同力。政平民亲，寇不敢贼。艮为金铁、为城郭。坎为平，为贼寇，为民。	lv zhi jian
旅之解：清洁渊塞，为人所言。证讯诘问，系于枳温。甘棠听断，昭然蒙恩。详师之蛊。	lv zhi jie
旅之损：皋陶听理，岐伯悦喜。西登华道，东归无咎。艮为山、为火，故曰皋陶。舜时士官，故曰听理。兑为耳、为听，坤为理也。震为伯，艮山，故曰岐伯。《本草经》：“黄帝问岐伯。”《汉书·人物表》：上古之时有岐伯，中古有扁鹊。盖与黄帝创制医药者。兑为西，艮山，故曰华首。震为东、为归。华，华山。首，雷首山，在蒲阪。	lv zhi sun
旅之益：低头窃视，有所畏避。行作未利，酒酸鱼败，重莫贪嗜。详鼎之解。不，宋、元本作未。依汲古。众，宋本作重，依元本汲古。	lv zhi yi
旅之夬：十雉百雏，常与母俱。抱鸡搏虎，谁肯为侣？此用旅象。《旅》互巽为鸡，兑数十，故曰十鸡。伏震为雏、为百，故曰百雏。巽为母，故曰常与母俱。艮为虎、为抱、为搏。巽为寡，故曰无侣。	lv zhi kuai
旅之姤：高阜山陵，陂陁颠崩。为国妖祥，元后以薨。《左传·僖公十四年》：“沙麓崩。晋卜偃曰：期年将有大咎，国几亡。次年，惠公被执。又九年，怀公杀于高梁。”《姤》通《复》。艮为山陵，初至三艮覆，故曰颠崩。坤为国、为妖祥。为丧，故曰薨。震长，故曰元。震为君，故曰元后。陂，汲古作崚。依宋、元本。又《国语》：“岐山崩，三川竭，幽王亡。”	lv zhi gou
旅之萃：六鷁退飞，为衰败祥。陈师合战，左股疾伤。遂以薨崩，霸功不成。详蹇之蛊。	lv zhi cui
旅之升：异国殊俗，情不相得。金木为仇，百战檀谷。末句，依夬之比校。宋、元本作百战檀谷。汲古作酋贼擅役。	lv zhi sheng
旅之困：鸦噪庭中，以戒灾凶。重门击柝，备忧暴客。详大过之涣。《左传·襄公十三年》：“有鸟叫于宋太庙，曰嘻嘻出出。”后果灾。	lv zhi kun
旅之井：慈母赤子，享赐得士，获夷服除。以安王家，侧陋逢时。巽为母，巽顺，故曰慈母。坎为念，伏震为子，故曰念子。兑为享。伏震为士、为王。艮为室、为时，坎为侧陋。念，各本皆作赤。第三句，皆作获夷服除。兹依渐之咸校。士，宋、元本作仕。依汲古。室，宋本、汲古作家。兹依元本。	lv zhi jing
旅之革：剗迹恶人，使德不通。炎旱为灾，年谷大伤。迁延，依坤之大有校。宋、元本作迹。汲古作迹造。殃，宋、元本作灾。不协。依汲古。	lv zhi ge
旅之鼎：躬履孔德，以待束带。文君燎猎，吕尚获福。号称太师，封建齐国。通《屯》。坤为躬，震为履、为德、为孔。孔，大也。本卦巽为帛，离为文，乾为君。文君，文王也。震为猎，艮火，故曰燎猎。言文王出猎，遇吕尚也。乾为福、为师。巽齐坤国，故曰封建齐国。第二句，汲古作以带束带。	lv zhi ding
旅之震：征将止恶，鼓鞞除贼。庆仲奔莒，子般获福。震为征、为鼓鞞。坎为邪、为恶、为贼。《月令》：“仲夏命乐师修鞀鞞鼓。”坎为仲，震喜，故曰庆仲。互艮为邑，震往，故曰奔莒。按《左传·庄公三十二年》：“共仲使圉人荦，贼子般于党氏。共仲即庆父。闵公二年……奔莒。”兹云“获福”，于事正反。疑福为偪之讹字。抑如丁晏说，“般”为“穀”之讹。穀，共仲孙。文公十四年，鲁人立之。所谓穀也丰下，必有后于鲁国也。“般”“穀”形近，疑丁说是也。	lv zhi zhen
旅之艮：良夫淑女，配合相保。多孙众子，欢乐长久。艮为夫，伏兑为女，震为善，故曰良夫淑女。坎为合，艮为保，艮兑为夫妇，故曰配合相保。艮为孙，震为子，坎众，故曰多孙众子。震乐艮久。众，汲古作寿。依宋、元本。按：震为子，艮为孙，坎众，故多孙众子。妙！	lv zhi gen
旅之渐：蜲蛇四壮，恩念父母。王事靡盬，不我安处。《渐》上巽，巽为蛇，伏震为马，卦数四，故曰蜲蛇四牡。坎为思念，震父巽母。震为王，巽陨落，故曰王事靡盬。盬，恶也。《前汉·息夫躬传》：“器用盬恶。”艮为安，坎险，故曰不得安处。按《林》词皆《诗·小雅》语。蜲蛇，汲古作逶迤。依宋、元本。牡，宋本讹壮。依元本、汲古。得，元本作我。依宋本。	lv zhi jian
旅之归妹：水坏我里，东流为海。凫龟欢嚣，不得安居。详泰之兑。龟凫，汲古作龟鼍。宋、元本作凫龟，依泰之兑校。	lv zhi gui mei
旅之丰：束帛戋戋，赙我孟宣。徵召送君，变号易字。巽为帛，伏艮为手，故曰束帛。戋戋，马云“委积貌”。《子夏传》作残。兹曰赙我孟宣，是焦义与马同也。伏震为孟、为宣、为君。事实未详。第四句，汲古作处号易子。依宋、元本。	lv zhi feng
旅之巽：乾行大德，覆赡六合。呕喣成熟，使我福德。二五皆阳，故曰乾行天德。覆赡六合者，言乾天覆遍六合也。赡，《说文》“给也”。《玉篇》“周也”。伏坎为合，数六，故曰六合。呕喣，犹吹嘘养育也。兑口，故曰呕喣。伏艮为成、为我。伏震为福德。覆赡，局本作履赡，象亦合。兹依宋、元、汲古本。煦，元本作呴。依宋本、汲古。呕喣，音欧诩。	lv zhi xun
旅之兑：秦晋大国，更相克贼。获惠质圉，郑被其咎。兑西为秦，伏震为晋，艮为国。互巽为贼，兑毁折，三至上正反兑巽，故曰更相克贼。伏震为德惠，艮为圉守也。《诗·大雅》：“孔棘我圉。”《左传》亦聊以固吾圉。惠，晋惠公。僖公十五年为秦所获，后秦放惠公归，以子圉质于秦。伏艮，故曰获、曰质。伏坎为郑。庆郑也，庆郑以惠公违谏，不救惠公。及被释，杀庆郑而后入。首句，汲古作秦并六国。非。依宋、元本。	lv zhi dui
旅之涣：晦昧昏明，君无纪纲。甲子成乱，简公丧亡。坎隐伏，故曰晦冥。震为君，巽为绳、为纪纲。艮为时、为甲。纳丙，故曰甲午。《春秋·哀公十四年》：“甲午，齐陈恒弑其君壬于舒州。”壬，简公名也。陈恒，陈成子也。甲午成乱者，言成子作乱，弑简公也。震为简、为公。巽陨，故丧亡。冥，宋、元本作明。依汲古。午，元本、汲古作子。依丁本。	lv zhi huan
旅之节：三足无头，弗知所之。心狂精伤，莫使为明，不见月光。详小畜之复。日，宋、元本作月。非。依汲古。睛，汲古作精。依宋、元本。兑半离，故曰睛伤。	lv zhi jie
旅之中孚：长夜短日，阴为阳贼。万物空枯，藏在北陆。详谦之渐。	lv zhi zhong fu
旅之小过：依宵夜游，与大君俱。除解烦惑，使我无忧。详归妹之大有。依，小过之否作衣。《说文》：“衣，依也。”义同。	lv zhi xiao guo
旅之既济：逐鹿南山，利入我门。阴阳和调，国无灾残。长子出游，须其仁君。此皆用半象。阴阳和调，谓阴阳爻相等而当位也。	lv zhi ji ji
旅之未济：请冀左耳，啬不我驱，与我父母。未详。骋，宋、元本作冀。与、驱作驱、与。均依汲古。左，汲古作作。依宋、元本。按《周礼·夏官·大司马》“大兽公之，小兽私之，获者取左耳”以计功。然曰骋，则左耳或为绿耳。孟喜卦气表焦氏易林注卷十五巽之第五十七	lv zhi wei ji
巽之巽：温山松柏，常茂不落。鸾凤以庇，得其欢乐。详需之坤。	xun zhi xun
巽之乾：采唐沬卿，要期桑中。失信不会，忧思约带。详师之噬嗑。期，汲古作我。思约作在钩。均依宋、元本。	xun zhi gan
巽之坤：有鸟飞来，集于宫树。鸣声可畏，主将出去。详屯之夬。可恶，汲古作畏恶。依宋、元本。	xun zhi kun
巽之屯：仁政之德，参参日息。成都就邑，入受厥福。详旅之临。参参，局本作恭恭。	xun zhi tun
巽之蒙：他山之储，与璆为仇。来攻吾城，伤我肌肤。邦家搔忧。详《明夷》。错，宋、元本作储。来，汲古作夹。依宋、元本。	xun zhi meng
巽之需：赍贝赎狸，不听我辞。系于虎须，牵不得来。详否之革。	xun zhi sui
巽之讼：一簧两舌，妄言陷语。三奸惑虚，曾母投杼。详师之乾。佞，宋、元本作妄。依汲古。	xun zhi song
巽之师：薄行搔尾，逐云除水。污泥为陆，下田宜稷。详同人之渐。首句，宋、元本、汲古皆作薄行搔尾。依同人之渐校。	xun zhi shi
巽之比：天门九重，深内难通。明坐至暮，不见神公。艮居戌亥，故曰天门。《内经》以“戌亥为天门，辰巳为地户”是也。坤为重，数九，故曰天门九重。《汉上易》谓“坤纳癸”，自乙至癸，故数九也。重坤，故曰深；坤闭，故曰难通。艮为光明，坎为莫。震为神、为公。三五震覆，又坎为隐，故不见也。《后汉·郎顗传》：“神在天门，出入听候。”言神在戌亥司候，帝王兴衰得失。深，汲古作泽。登，宋、元本作坐。依汲古。至，汲古作到。依宋、元本。按：坤纳乙、癸，自乙至癸数九。	xun zhi bi
巽之小畜：暗目不明，耳阏听聪。陷入深渊，灭顶忧凶。二至四兑，《易》以兑为眇，故曰暗目失明。又离为目，伏坎，故曰暗目也。伏坎为耳、为塞，故曰耳阏不聪。阏，音遏，壅塞也。伏坤为渊，坎陷。艮为顶，坤为灭、为凶，故曰灭顶忧凶。坎水坤水，故有此象。目失，汲古作昧不。阏作聋。忧作成。均依宋、元本。不聪，宋、元本作听聪。非。依汲古。顶，元本讹顷。	xun zhi xiao xu
巽之履：雾露早霜，日暗不明。阴阳孽疾，年谷大伤。伏坎为雾露，坤为霜。离为日，伏坎，故不明。但《林》词似全用旁通。艮亦为日，与坎连体，故曰不明也。坎为疾，震为谷，坤为年岁、为丧，故曰年谷大伤。	xun zhi lv
巽之泰：三谐土廊，德义明堂。交让往来，享燕相承。箕伯朝王，锡我玄黄。《汉书·东方朔传》注：“泰阶者，天之三阶也。上阶为天子；中阶为诸侯、公卿、大夫；下阶为士、庶人。”坤为阶，震数三，故曰三阶。艮为廊、为明堂，兑为燕享。震为伯、为箕，乾为王。天玄地黄，故曰锡我玄黄。阶，宋、元本讹谐。依汲古。	xun zhi tai
巽之否：争鸡失羊，利得不长。陈蔡之患，赖楚以安。巽为鸡。兑为羊，兑伏，故失羊。巽为利、为长，坤丧，故曰不长。震为陈、为蔡、为楚。坤为患，艮为安。《史记》：孔子厄于陈蔡，楚昭王发兵救之，得免。	xun zhi pi
巽之同人：天旱水涸，枯槁无泽，未有所获。火在天下，故曰天旱。坎伏，故曰水涸。离为枯槁。	xun zhi tong ren
巽之大有：陶朱白圭，善贾息赀。公子王孙，富利不贫。乾为大赤，离火，故曰陶朱。乾为玉，乾金色白，故曰白圭。遇卦巽为商贾、为利，故曰善贾息赀。伏震为公、为子、为王，艮孙，故曰公子王孙。重巽，故曰富利不贫。赀，宋、元本作资。依汲古。	xun zhi da you
巽之谦：龟厌江海，陆行不止。自令枯槁，失其都市。忧悔为咎。详泰之节。	xun zhi qian
巽之豫：黄鸟采蓄，既稼不荅。念吾父兄，思复邦国。《诗·小雅·黄鸟篇》：“言旋言归，复我诸兄……复我诸父。”《我行篇》：“言采其蓫”，“尔不我畜”，“复我邦家”。皆剌礼教不行，妇中道见弃之诗。蓫，《释文》云：本又作蓄。今《易林》即作蓄，是焦与毛诗异读也。震为黄，艮为鸟、为采，震为蓄。蓄，冬菜也。震为嫁。二至四震反，故云不答。坎为思念，伏乾为父，震为兄。坤为吾、为邦国。震反，故曰复。	xun zhi yu
巽之随：田鼠野雏，意常欲逃。拘制笼槛，不得动摇。详需之随。	xun zhi sui
巽之蛊：平国不君，夏氏作乱。乌号窃发，灵公殒命。详临之晋。	xun zhi gu
巽之临：巨虵大鰌，战于国郊。上下闭塞，君道走逃。详剥之艮。	xun zhi lin
巽之观：谗言乱国，覆是为非。伯奇流离，恭子忧哀。详丰之鼎。	xun zhi guan
巽之噬嗑：郁怏不明，为阴所伤。众雾集聚，共夺日光。详噬嗑之艮。，宋、元本讹映。依汲古。	xun zhi ke shi
巽之贲：望城抱子，见邑不殆。公孙上堂，大君欢喜。离为望，艮为城、为抱，震子，故曰望城抱子。艮为邑，坎为殆。震解，故不殆。艮为孙、为堂，震为公，故曰公孙上堂。震为君、为喜。殆音以。	xun zhi ben
巽之剥：三虫作蛊，剗迹无与。胜母盗泉，君子弗处。详观之困。虫，从宋、元。汲古作蟲。为，宋元本作作。兹依汲古。	xun zhi bo
巽之复：车驰人趋，卷甲相求。齐鲁寇戎，败于大丘。详坤之兑。战，宋、元本作戎。依汲古。	xun zhi fu
巽之无妄：欲访子车，善相欺绐。桓叔相迎，不见所期。初至四正反震，故曰欺绐。艮为叔、为木，故曰桓叔。《说文》：“桓，邮亭表也。”其事未详。	xun zhi wu wang
巽之大畜：争鸡失羊，亡其金囊，利得不长。陈蔡之患，赖楚以安。详恒之夬。	xun zhi da xu
巽之颐：岁暮花落，阳入阴室。万物伏藏，匿不可得。《坤》候卦为亥，故曰岁暮。兑为华，兑伏不见，故曰花落。乾本居亥，《坤》行至亥，阴牝阳，故曰阳入阴室。艮为室，即《文言》所谓阴凝于阳也。坤为万物所藏，故曰伏匿。巽为利，巽伏，故曰利不可得。匿、利，宋、元本作藏、匿。依汲古。按：文王八卦乾居亥，十二月卦坤亦至亥，乾阳坤阴，故曰阳入阴室。言入冬阳气潛藏，万物蛰伏。	xun zhi yi
巽之大过：晨风文翮，大举就温。过我成邑，羿无所得。详小畜之革。翰，宋、元本作翮。依汲古。第三句，宋本、汲古作过我成邑。元本作过我城邑。依小畜之革校。	xun zhi da guo
巽之坎：时鹄抱子，见蛇何咎？室家俱在，不失其所。详否之鼎。	xun zhi kan
巽之离：隐隐大雷，霶霈为雨。有女痴狂，惊骇邻里。伏震为雷。重坎，故曰滂霈为雨。巽为女，巽进退，故曰痴狂。伏震为惊骇，艮为里。	xun zhi li
巽之咸：无足断跟，居处不安，凶恶为患。详革之蹇。	xun zhi xian
巽之恒：破筐敝筥，弃捐于道，不复为宝。震为筐筥、为道、为宝。兑毁，故破敝，故弃捐。	xun zhi heng
巽之遁：三鸡啄粟，十雏从食。饥鸢卒击，亡其两叔。详中孚之颐。	xun zhi dun
巽之大壮：乘车七百，以明文德。践土葵丘，齐晋受福。详兑之剥。	xun zhi da zhaung
巽之晋：百足俱行，相辅为强。三圣翼事，王室宠光。详屯之履。	xun zhi jin
巽之明夷：典策法书，藏阁兰台。虽遭溃乱，独不逢灾。详坤之大畜。阁，汲古作在。依宋、元本。此以坤为书册。火在下，故不遇。	xun zhi ming yi
巽之家人：四诛不服，恃强负力。倍道趋敌，师徒败覆。详需之屯。西，宋、元本作四。依汲古。趋，汲古作奔，依宋、元本。	xun zhi jia ren
巽之睽：春阳生草，夏长条肄。万物蕃滋，充实益有。详井之巽。	xun zhi kui
巽之蹇：磝磝秃白，不生黍稷。无以供祭，祇灵乏祀。此用遇卦巽象。巽为白，寡发，故曰秃白。艮山，故曰硗。硗，山田小石也。巽为黍稷，兑毁，故不生。震为祭、为神，故曰祇灵，震伏，故乏祀。硗，宋、元本作。依汲古。乏，汲古作代，依宋、元本。	xun zhi jian
巽之解：褰衣涉河，水深渍罢。赖幸舟子，济脱无他。详坤之萃。第二句汲古作涧流浚多。依宋、元本。罢音婆。《唐韵》正云，凡经传中罢倦之罢，皆音婆。今人音皮而误。按，《林》以罢与河韵，正与韵正说合。	xun zhi jie
巽之损：宜行贾市，所求必倍。戴喜抱子，与利为友。详大过之恒。戴，汲古作载。依宋、元本。	xun zhi sun
巽之益：兄征东夷，弟伐辽西。大克胜还，封君河间。震为兄、为东、为征。互坤，故曰东夷。伏兑为西，坤水，故曰辽西、曰河间。艮为封。居，宋、元本作君。依汲古。	xun zhi yi
巽之夬：初虽惊惶，后乃无伤，受其福庆。乾为福庆、为王。相孝为王，言辅相秦孝公，使秦称王也。似指商鞅。兑西，故曰商。	xun zhi kuai
巽之姤：随风乘龙，与利相逢。田获三倍，商旅有功。憧憧之邑，长安无他。巽风，乾龙，故曰随风乘龙。巽为利、为三倍，伏震为田，故曰田获三倍。巽为商旅。伏坤为邑、为安。巽为长，故曰长安。他、蛇古通。巽为蛇。《中孚》初爻“有他不燕”，即以巽为蛇。《林》本《易》也。	xun zhi gou
巽之萃：鱼扰水浊，寇围吾邑。城危不安，惊恐狂惑。坤巽皆为鱼，而坤为水。坤黄，故曰水浊。风散，故曰鱼扰。坤为吾、为邑，巽为寇，故曰寇围吾邑。艮为城，风陨，故曰城危。坤为忧惧、为迷，故曰惊恐狂惑。	xun zhi cui
巽之升：虽穷复通，履危不凶，保其明公。坤为闭塞。震为通、为履。互大坎为危，故曰履危。坤为凶，震解，故不凶。汲古多“以道立宗”四字。宋、元本无。塞，宋、元本作穷。依汲古。	xun zhi sheng
巽之困：坤厚地德，庶物蕃息。平康正直，以绥大福。巽为庶物。伏震为蕃鲜，故曰蕃息。伏坎为平、为正直。震为大福。	xun zhi kun
巽之井：山水暴怒，坏梁折柱。稽难行旅，留连愁苦。详咸之豫。	xian zhi yu
巽之革：使燕筑室，身不庇宿。家无聊赖，歼我衣服。兑为燕。伏艮为室、为筑、为身、为庇。艮伏，故曰身无庇宿、曰家无聊赖。坎为宿，艮为家也。伏震为衣，坤水，故曰瀸我衣服。瀸，湿也。瀸，汲古作织。依宋、元本。	xun zhi ge
巽之鼎：矢石所射，襄公?剧。吴子巢门，伤病不治。通《屯》。坎为矢、为射，艮为石。震为公、为辅佐，故曰襄公。，病也。按，宋襄公与楚战，伤股而病。坤死，故曰剧。震为子、为言，故曰吴子。《说文》：“吴，大言也”。《诗·周颂》：“不吴不敖。”《鲁颂》：“不吴不扬。”传：“吴，哗也。”故震为吴。坤为门，艮为巢，故曰巢门。《襄公二十五年》：“诸樊伐楚，门于巢。巢牛臣……射之，卒。”坤死，故曰伤病不治。，《公羊传》：“大灾者何？也。”注：“疾病也。”元本讹。依宋本、汲古。门于巢，杜注云：将攻巢门。	xun zhi ding
巽之震：日月运行，一寒一暑。荣宠赫赫，不可得保。颠陨坠堕，更为士伍。详中孚之晋。	xun zhi zhen
巽之艮：宫门愁鸣，臣围其君，不得东西。艮为宫门。互坎为悲。震为鸣、为君。艮为臣。上艮下艮，震君在中，故曰臣围其君。震东坎西，坎陷艮止，故曰不得东西。按：《艮》上艮下艮皆为反震，艮为臣，三至五互震为君，故曰臣围其君。不得东西者，言君令不行，臣制其君。	xun zhi gen
巽之渐：戴盆望天，不见星辰。顾小失大，福逃墙外。详贲之蒙。	xun zhi jian
巽之归妹：天之所明，祸不遇家。反自相逐，终得和鸣。《小畜》以离为反目，兹二至四互离，故亦曰反目。震为逐，坎为和。目，宋、元本作自。美作鸣。均依汲古。	xun zhi gui mei
巽之丰：天阴霖雨，涂行泥潦。商人休止，市无所有。详夬之大过。	xun zhi feng
巽之旅：嘉门福喜，增累盛炽。日就有德，宜民宜国。艮为门，伏震为福喜、为盛炽。离为日，艮为家国。第四句，宋、元本作宜民宜国。兹依汲古。	xun zhi lv
巽之兑：南山之阳，华叶将将。嘉乐君子，为国宠光。详革之大有。此皆用旁通象。	xun zhi dui
巽之涣：画龙头颈，文章未成。甘言美语，说辞无名。详蒙之噬嗑。诡，宋、元本作说。兹依汲古。	zhen zhi lin
巽之节：婴儿孩子，未有所识。彼童而角，乱我政事。详损之大畜。以震为孩子，可证《明夷》五爻非箕子也。	xun zhi jie
巽之中孚：阴作大奸，欲君勿言。鸿鹄利口，发患祸端。荆季怀忧，张伯被患。通《小过》。坎为奸，互大坎，故曰大奸。震为君、为言，艮止，故曰勿言。震为鸿鹄。兑为口，互巽，故曰利口。震为荆、为张伯。艮季，坎为忧患。其，宋、元本作患。依汲古。端，汲古作乱。依宋、元本。按：《小过》为大阴之卦，故邵子云“小过肖坤”。二至五大坎为水、为土、为逆，故曰大奸。外震为君、为言，内艮为我、为止，故曰欲君勿言。	xun zhi zhong fu
巽之小过：德之流行，利之四乡。雨师洒道，风伯逐殃。巡狩封禅，以告成功。详益之复。	xun zhi xiao guo
巽之既济：禹将为君，装入昆仑。稍进阳光，登见温汤。功德昭明。坎为汤，下离，故曰温汤。离为阳光、为昭明。余皆用半震半艮。	xun zhi ji ji
巽之未济：五岳四渎，含润为德。行不失理，民赖恩福。详颐之明夷。兑之第五十八	xun zhi wei ji
兑之兑：班马还师，以息劳疲。后夫嘉喜，入户见妻。详观之既济。役，宋、元本作后。依汲古。按：《兑》椯通《艮》椨。坎为马、为众，故曰班马。坎为劳疲，艮止，故曰以息劳疲。坎言劳役，为夫，震喜。坎夫离妻艮室，巽为入，故曰入室见妻。	dui zhi dui
兑之乾：践履危难，脱危去患。入福喜门，见悔大君。详震之家人。厄去，宋本作危去。汲古作去危，依元本。	dui zhi gan
兑之坤：子锄执麟，《春秋》作元。阴圣将终，尼父悲心。经、元，宋、元本作元、阴。汲古作阴、元。兹依汲古讼之同人校。	dui zhi kun
兑之屯：夹河为婚，期至无船。摇心失望，不见所欢。详屯之小畜。摇，汲古作淫。非。依宋、元本。	dui zhi tun
兑之蒙：天孙帝子，与日月处。光荣于世，福禄繁祉。详解之临。祉祉，宋本、汲古作繁祉。依元本。	dui zhi meng
兑之需：三年人妻，相随奔驰。终日不食，精气劳疲。羊、雌，依乾之大畜校。宋本、汲古羊作年。元本作人。雌皆作妻。	dui zhi xu
兑之讼：禹召诸侯，会稽南山。执玉万国，天下康宁。康安，宋、元本作康宁。汲古作安宁。皆不协。依损之旅校。	dui zhi song
兑之师：早霜晚雪，伤害禾麦。损功弃力，饥无所食。详比之遁。损，元本、汲古作捐。依宋本。	dui zhi shi
兑之比：嵩融持戟，杜伯荷弩，降观下国，诛逐无道。夏商之季，失埶外走。艮为山、为戟，艮手，故曰嵩融持戟。翟云升云，《国语》：“祝融降于崇山。”崇即嵩字。按下文曰诛逐无道，其事必与杜伯相类。翟说非也。《墨子·非攻下》云：汤之时有神来告曰：“夏德大乱，往攻之，予必使汝大堪之。予既受命于天，天命融隆火于夏之城。”疑融隆即嵩融。又《国语》云：夏之亡也以回禄。回禄仍火神也。是《墨子》说与《林》词“诛除无道，夏商之季”合。与《国语》亦合。惟《墨子》不言持戟，或焦氏别有所据。若其事，则无疑也。且嵩融与融隆皆音近字转。又按《楚辞》云：“吾令丰隆乘云兮。”王逸注，“云师”。《淮南子》云：“季春三月，丰隆乃出。”许慎注：“雷师。”吴挚父先生云，《墨子》之融隆即丰隆。依许注，则雷师也。《墨子》所谓“火其城”，以雷火烧其城也。然则融隆为雷师而非祝融，尤与《国语》合。以《国语》夏之兴也，祝融降；其亡也，以回禄。明回禄非祝融也。艮为弩、为负何。杜伯似用覆震象。艮为观、为国。坤杀，故曰诛伏。伏离为夏，兑为商，艮为季。坤凶，故曰失福。《国语》：“杜伯射王于镐。”注：宣王杀杜伯，而非其罪。后王猎，杜伯起于道左，以朱弓矢射王，中心而死。夏，汲古讹忧。依宋、元本。福，宋、元本作势。逃作外。兹依汲古。	dui zhi bi
兑之小畜：生有圣德，上配大极。皇灵建中，受我以福。详家人之需。	dui zhi xiao xu
兑之履：下田陆黍，万华生齿。大雨霖集，波病溃腐。通《谦》。坤为下田，艮为陆，震为黍。兑为华、为齿，坤多，故曰万华生齿。坤水、坎水，故曰大雨霖集。坎为波、为病，巽为腐。	dui zhi lv
兑之泰：子畏于匡，困厄陈蔡。明德不危，竟克免害。详大过之晋。	dui zhi tai
兑之否：有两赤头，从五岳来。谣言无佑，趍尔之林。俯伏听命，不敢动摇。艮为鹞、为隼，乾为大赤，故曰赤鹞。坤数二，故曰两。巽卦数五，故曰五隼。艮为矢，艮手为操。筈，矢末受弦处也。按卦象，兑应为筈。兑伏，故曰无筈。震为射，震覆，故曰趋释尔射。言矢既无筈，应释矢不射而扶伏听命也。巽为命。艮手在地，故曰扶伏。扶伏，匍匐也。《说文》：“伏地也。”《诗·大雅》：“诞实匍匐。”传：“以手行也。”《前汉·霍光传》：“扶服叩头，”扶伏、扶服义皆同也。艮止，故不动，动亦有去声，与命为韵。动摇应作摇动。黄丕烈云，俯当，从无妄之中孚作“扶”。岂知前四句皆当依之，不止此一字也。鹞，各本皆作头，隼噪作岳游，或作岳来。三四句，汲古作谣言无祐，趋尔之丘，宋、元本同。惟“丘”作“林”。若依汲古，“摇”与头、游、丘为韵亦协。惟义皆不适。且尔、趋等字，皆仍旧。谣言无祐，“无”为“矢”之讹，“祐”为“括”之讹。以宋、元本筈作括也。故全《林》皆依无妄之中孚校。鹞与噪韵，筈与射韵，命与动韵。且卦象皆符合。	dui zhi pi
兑之同人：当得自如，不逢凶灾。衰者复兴，终无祸来。离为灾，乾福，故不逢，故无祸。知，宋、元本作如。依汲古。无祸，汲古作得福。依宋、元本。	dui zhi tong ren
兑之大有：朽根刖树，华叶落去。卒逢大焱，随风僵仆。详屯之坎。惟此用遇卦兑象，须知。	dui zhi da you
兑之谦：葛生衍蔓，絺綌为愿。家道笃厚，父兄悦喜。震为葛、为蕃鲜，故曰衍蔓。坤为帛、为绤、为愿。艮为家、为笃厚。震为公，故曰父。为兄、为喜。《诗·周南·葛覃篇》：“为为绤，服之无。”	dui zhi qian
兑之豫：东行求玉，反得弊石。名曰无直，字曰丑恶。众所贱薄。详家人之否。	dui zhi yu
兑之随：瞻白因弦，驽孱恐怯。任力堕劣，如猬见鹊。偃视恐伏，不敢拒格。互大坎，故曰恐怯、故曰猬。震为鹊。巽伏，故曰偃。巽为弦、为白。然首句恐有讹字。用，宋、元本作因。按，兑为月，兑月上弦。白或为月之讹。	dui zhi sui
兑之蛊：疮痍多病，宋公危殆。吴子巢门，无命失所。艮为节，故曰疮痍。艮为宋，震为公，巽为病，正反巽，故曰多病、曰危殆。宋襄公战泓伤股。震为吴、为子。艮为巢、为门。巽为命、为陨落，故曰陨命。详巽之鼎。陨，各本皆作无。依小过之睽校。	dui zhi gu
兑之临：东山西岳，会合俱食。百喜送从，以成恩福。伏艮为山岳，震东兑西，故曰东山西岳。兑为食，坤为会、为百。震为喜福。百喜，汲古作为吴。送从作从送。依宋、元本。按：艮为山，震兑皆为华，震东兑西，故有东岳泰山，西岳华山。	dui zhi lin
兑之观：舞非其处，失节多悔，不合我意。巽进退，故曰舞。舞在山上，故曰非其处。艮为节，坤为亡，故曰失节。坤为悔、为意。	dui zhi guan
兑之噬嗑：南循汝水，茂树斩枝。过时不遇，惄如周饥。离为南。互坎，故曰汝水。震为树，二至四互艮，艮为刀剑，故曰斩枝。《诗·周南》：“遵彼汝坟，伐其条枚。未见君子，惄如调饥。”艮为时，坎隐伏，故不遇。惄，思也，忧也，坎象也。离虚，故曰饥。周，《毛诗》作调。传云“朝也”。丁晏云，周，《释文》作“”。周即之省文。按震为周、为旦。是焦诗与毛异文，犹韩诗惄作溺也。第四句，惄，元本作。周作旦。依宋本、汲古。	dui zhi ke shi
兑之贲：公孙驾骊，载游东齐。延陵说产，遗我紵衣。详艮之未济。季，宋、元本作我。依汲古。	dui zhi ben
兑之剥：乘舆八百，以明文德。践土葵丘，齐晋受福。详剥之同人。	dui zhi bo
兑之复：雄处弱水，雌在海边。别离将食，哀悲于心。详剥之同人。	dui zhi fu
兑之无妄：结网得解，受福安坐，终无患祸。巽为绳，故曰结网。巽为鱼，故曰得鲜。乾为福，艮为坐。	dui zhi wu wang
兑之大畜：秋南春北，随时休息。处和履中，安无忧凶。兑为秋，震为春，乾南坤北。艮为时，艮止，故曰休息。兑悦，故曰和。震足，故曰履。坤为忧凶，坤伏，故无。安无，汲古作无有。依宋、元本。	dui zhi da xu
兑之颐：启户开门，巡狩释冤。夏台羑里，汤文悦喜。坤为门户。震为启、为巡狩。坤为忧、为冤，震解，故曰释冤。艮为台，纳丙，故曰夏台。坤为里。震为帝，故曰汤文悦喜。羑，宋、元本作牖。	dui zhi yi
兑之大过：符左契右，相与合齿。乾坤利贞，乳生六子。长大成就，风言如母。详大畜之未济。《大过》通《颐》。艮节震符，震为左，兑为右，故曰符左契右。兑为齿，正反兑，故曰合齿。《大过》为亥月卦，《坤》与乾相遇于亥，阴牝阳，故曰乾坤利贞。艮为乳，震为生、为子。乾数六，故曰六子。巽为风，震为言，巽亦为母，故曰如母。《坤·上六》“龙战于野，其血玄黄。”即《林》所言之义。详《焦氏易诂》。按：亥子丑为贞，乾坤合于亥，故曰乾坤利贞。贞者，无为而贞定也。	dui zhi da guo
兑之坎：饥蚕作室，丝多乱绪，端不可得。详豫之同人。	dui zhi kan
兑之离：东壁饰光，数暗不明。主母嫉妬，乱我业事。详谦之屯。	dui zhi li
兑之咸：白茅缩酒，灵巫拜祷。神嗜饮食，使君寿考。详小畜之坎。缩，元本作醴。汲古作。依宋本。	dui zhi xian
兑之恒：范公陶夷，巧贾货资。东之营丘，易字子皮。抱珠载金，多得利归。巽为虫，故曰范。震为公，乾为大赤，伏艮火，故曰陶朱。巽为利、为商贾，故曰巧贾货资。震为东。伏艮，故曰营丘。坤为字，艮为皮，震为子。坤艮皆伏，故曰易字子皮。言陶朱公范蠡后适齐，改名曰鸱夷子皮，隐居贸易也。事见《史记》。震为珠，艮为金。艮手，故曰抱珠。震车，故曰载金。巽为利，震为归。朱，宋、元本作夷。依汲古。营，汲古讹荣。依宋、元本。	dui zhi heng
兑之遁：三羖五?，相随俱行。迷入空泽，循谷宜北。经涉六驳，为所伤贼。详同人之蒙。汲古泽下多“经涉虎庐”，贼下多“死于牙腹”二句，依宋、元本。	dui zhi dun
兑之大壮：雄鹄延颈，欲飞入关。雨师洒道，瀸我袍裘。重车难前，侍者稽止。震为鹄、为飞。伏艮为关。兑为雨，震为道，故曰雨师洒道。乾为衣，故曰袍裘。坤为车、为重。艮止，故难前。艮为斯役，故曰侍者。艮为首，艮止，故曰稽首。末二句皆伏象。首，宋、元本作上。依汲古。	dui zhi da zhaung
兑之晋：中年蒙庆，今岁受福。必有所得，荣宠受禄。互坎为中，坤为年岁。艮为荣，伏乾为福禄。宠，依宋、元本。汲古无此句。局本宠作庆。	dui zhi jin
兑之明夷：禄如周公，建国洛东，父子俱封。详革之明夷。	dui zhi ming yi
兑之家人：安床厚褥，不得久宿。弃我嘉宴，困于东国。投杼之忧，不成灾福。详家人之睽。灾福，汲古作祸灾。不韵。依宋、元本。	dui zhi jia ren
兑之睽：蓄积有馀，粪土不居。汲古多“利有所得”四字，依宋、元本。	dui zhi kui
兑之蹇：心愿所喜，乃今逢时。得我利福，不离兵革。坎为心愿。艮为时、为兵革。	dui zhi jian
兑之解：目不可合，忧来搔足。怵惕危惧，去其邦族。详萃之睽。	dui zhi jie
兑之损：福德之士，欢悦日喜。夷吾相桓，三归为臣，赏流子孙。震为福德、为士、为欢悦。艮为桓。桓，木表也。言管仲相齐桓公也。艮为台、为臣，故曰三归为臣。震为归，数三，三归亦震象。《论语》曰：“管氏有三归，官事不摄，焉得俭？”朱注，三归，台名。后儒不知朱注本《说苑》，颇讶与古注异。今《易林》以艮为三归，是亦以三归为台也。	dui zhi sun
兑之益：夏姬附耳，心听悦喜，利以传取。巽为夏，震为姬。伏兑为耳。坤为心，震为喜。巽为利。末句，汲古作利后博取。兹以字从宋、元本，博从汲古。	dui zhi yi
兑之夬：叔迎兄弟，遇恭在阳。君子季姬。并坐鼓簧。此用兑象。伏艮为叔，伏震为伯兄。艮震相对，故曰迎。艮为君子，兑为季姬。重兑，故曰并坐。震为鼓簧。伯兄，宋、元本、汲古皆作兄弟。依咸之震校。巷，宋、元本作恭。仍不惬。恐有讹字。《诗·秦风》：“既见君子，并坐鼓簧。”	dui zhi kuai
兑之姤：徙巢去家，南遇白乌。东西受福，与喜相得。此仍用兑象。伏艮为巢、为家。伏震为南。艮为乌，互巽，故曰白乌。震为东、为喜福，兑为西。乌，元本作鸟。非。依宋本、汲古。乌与家为韵。家音姑。	dui zhi gou
兑之萃：舜登大禹，石夷之野。徵诣玉阙，拜治水土。详乾之中孚。王庭，宋、元本作玉阙。依汲古。	dui zhi cui
兑之升：江河淮海，天之都市。商人受福，国家富有。坤为江河淮海、为都。巽为市，伏乾，故曰天之都市。震为商人、为福。坤为国家、为富有。	dui zhi sheng
兑之困：隐隐填填，火烧山根。不润我邻，独不蒙恩。详贲之蹇。填填，汲古作烦烦。“不”作“下”。依宋、元本。	dui zhi kun
兑之井：暗昧不明，耳聋不聪。陷入深渊，灭顶忧凶。详巽之小畜。顶，元本作倾。依宋本、汲古。	dui zhi jing
兑之革：鸟鸣喈喈，天火将下。燔我馆舍，灾及妃后。详屯之晋。喈喈，局本作譆譆，与《中孚》林同。宋、元、汲古本皆作喈喈。喈音稽，譆同嘻，疑喈喈与嘻嘻通用。焦即作喈，不必定为讹字也。	dui zhi ge
兑之鼎：十雉百雏，常与母俱。抱鸡搏虎，谁敢难者？详旅之夬。鸡与第四句皆依校。各本皆作雉，皆作谁敢难者。均非。	dui zhi ding
兑之震：营城洛邑，周公所作。世建三十，年历七百。福佑盟执，坚固不落。详井之升。盘结，宋、元本作盟执。依汲古。	dui zhi zhen
兑之艮：三人俱行，别离将食。一身五心，反复迷惑。详坤之贲。	dui zhi gen
兑之渐：三虎搏狼，力不相当。如鹰格雉，一发破亡。艮为虎狼，纳丙，故曰三虎搏狼。艮为鹰，离为雉。格，敌也。《史记·张仪传》：“驱群羊攻猛虎，不格明矣。”注：“格，敌也。”坎为破，艮为击。第三句，元本作如雉鹰格，则格宜训为斗。《国语》：谷洛斗。韦昭曰，二水格。雉鹰格，即雉鹰斗也。亦可从。击，宋、元本作发。依汲古。	dui zhi jian
兑之归妺：养虎畜狼，还自贼伤。年岁息长，疾君拜祷，虽危不凶。详井之蛊。宋、元、汲古下二句皆作年岁息长，疾君拜祷，虽危不凶。与上文意不属，定为由他《林》窜入，故依井之蛊校。	dui zhi gui mei
兑之丰：后时失利，不得所欲。按：无注。试论：《丰》覆成《旅》。艮为后、为时，互巽为利。二至五正反兑，兑为折损，故曰不得所欲。	dui zhi feng
兑之旅：雉兔之东，以理为伤。见鹰惊走，死于谷口。离为雉，伏震为兔、为东。艮为野、为场。兑为见，艮为鹰。伏震，故曰见鹰惊走。兑毁，故曰死。兑为口，艮为谷。野、场，宋、元本作理、伤。依汲古。惊，汲古作奔。依宋、元本。	dui zhi lv
兑之巽：秋蛇向穴，不失其节。夫人姜氏，自齐复入。详临之损。	dui zhi xun
兑之涣：鸟鸣巢端，一呼三颠。摇动东西，危魂不安。详复之井。	dui zhi huan
兑之节：命夭不遂，死多鬼祟。妻子啼喑，早失其雄。伏巽为命。兑毁，故曰死。坎为鬼。兑为妻，震为子。兑口为啼，啼失声曰喑。坎失，故曰啼喑。震为雄。鬼，汲古作为，依宋、元本。	dui zhi jie
兑之中孚：茆屋结席，崇我文德。三辰旗旗，家受行福。巽为茅，互艮，故曰茆屋。互震为席，巽为结。艮为崇、为我，震为德，故曰崇我文德。震为旗、为辰。数三，故曰三辰。艮为家，震为福，故曰家受其福。其，汲古作行。依宋、元本。	dui zhi zhong fu
兑之小过：罗网四张，鸟无所翔。征伐困极，饥穷不食。巽为绳，故曰罗网。震为张，卦数四，故曰四张。艮为鸟，止于网下，故曰鸟无所翔。震为征伐。互大坎为劳，故曰困极。伏大离，离虚，故曰饥。兑为食，艮止，故不食。四，汲古作一。所亦作一。兹依宋、元本。按：《小过》上逆而下顺，家国危殆，四至上为覆艮，艮为鸟，鸟首向下，故曰鸟无所翔。	dui zhi xiao guo
兑之既济：天成地安，积石为山。润洽万里，人赖其欢。乾坤爻皆当位，故曰天成地安。三半艮，故曰积石为山。坎为润洽。半震为欢。首句宋、元本作天地城安。兹依汲古。汲古“洽”讹“给”。又按此《林》似用兑象。	dui zhi ji ji
兑之未济：铜人铁柱，暴露劳苦。终日卒岁，无有休止。此用兑象。伏艮为铜铁、为柱。伏坎为劳苦。艮为终，为时，故曰终月卒岁。艮为休止，艮伏，故曰无。涣之第五十九	dui zhi wei ji
涣之涣：望幸不到，文章未就。王子逐兔，犬踦不得。详谦之既济。王，汲古作羊，非。依元本。	huan zhi huan
涣之乾：焱风阻越，车驰揭揭。弃古追思，失其和节，心忧惙惙。详需之小过。第三句，汲古作弃名追亡。元本作弃古退思。兹依宋本。又，揭揭，汲古讹竭竭。依宋、元本。	huan zhi gan
涣之坤：蛇得泽草，不忧危殆。此用涣象。巽为蛇。震为草，草在坎中，故曰泽草。坎为危殆，震解，故不危。	huan zhi kun
涣之屯：两犬争鬭，股疮无处。不成仇雠，行解邪去。互艮为犬，正反艮，故曰两犬争斗。艮为节、为疮，巽为股，巽伏，故曰股疮无处。坎为仇，巽为隙。震解巽伏，故曰不仇、曰解隙。郤同隙。宋、元本作邪。汲古作却。依局本。按：正反艮曰两犬争斗。震解巽伏，故不仇而如常。象精若此。	huan zhi tun
涣之蒙：因祸受福，喜盈其室，求事皆得。坤为祸，震为福喜。艮为室，坤多，故曰喜盈其室。	huan zhi meng
涣之需：江多宝珠，海多大鱼。疾行亟至，可以得财。乾为江河。为玉，故曰宝珠。伏坤为海、为鱼、为疾、为财。有，宋、元本作多。亟、疾作疾、亟。依汲古。	huan zhi xu
涣之讼：二牛生狗，以戌为母。荆夷上侵，姬伯出走。详坤之震。三牛，宋、元本作二牛。依汲古。	huan zhi song
涣之师：安息康居，异国穹庐。非吾习俗，使我心忧。详蒙之屯。末句，宋、元本作使我心忧。兹依汲古。惑与俗韵。忧则不协。	huan zhi shi
涣之比：行触天罡，马死车伤。身无聊赖，困穷乞粮。《参同契》：“二月榆落，魁临于卯。八月麦生，天罡据酉。”注：“天罡即北斗。”睽之渐曰：“魁罡所当，初为败殃。”是天罡所指之处亡也。艮为星，故曰天罡。艮卦数七，北斗七星，象尤切也。坤为车马、为死伤、为身、为穷乏。震为粮，震覆，故曰乏粮。罡，汲古讹纲。局本又讹网。依宋、元本。	huan zhi bi
涣之小畜：裸裎逐狐，为人观笑。牝鸡司晨，主作乱门。详大有之咸。母，元本作作。非。	huan zhi xiao xu
涣之履：为季求妇，家在东海。水长无船，不见所观。详屯之蹇。	huan zhi lv
涣之涣之泰：男女合室，二姓同食。婚姻孔云，宜我多孙。乾男坤女。伏艮为室，乾坤交，故曰合室。坤为姓，兑为食，兑卦数二，故曰二姓同食。震为嫁，故曰婚姻。伏艮为孙。末句，元本作宜室我家。兹依宋本、汲古。按：地天交泰，阴阳和合，男女婚嫁，雌雄交配皆《泰》之义蕴。	huan zhi tai
涣之否：太微帝室，黄帝所直。藩屏周卫，不可得入。常安常存，终无祸患。太微即紫微。《史记·天官书》：“中宫天极星，其一明者，太一常居也。”注云：“紫微，大帝室。”太微帝室者，言紫微垣为天帝之中宫也。《天官书》又云：“填星……中央土、主季夏，日戊己。黄帝，主德。”兹曰黄帝所直，黄帝即轩辕星。言黄帝直中宫，中宫即中央。藩屏周卫者，《天官书》：太一“旁，三星三公……后句四星，末大星正妃，余三星，后宫之属也。环之匡卫十二星，藩臣。皆曰紫宫。”言各星藩卫太微，周环紫宫，故曰不可入也。《否》互艮为星，而与乾连。乾为帝，艮为室，故曰帝室。坤为黄、为直，故曰黄帝所直。艮为屏藩、为卫。艮坚，故不得入。长在，宋、元本作常存。兹依汲古。	huan zhi pi
涣之同人：赍金观市，欲买骝子。猾偷窃发，盗我黄宝。乾为金。互巽为市，下离，故曰观市。乾为马，伏震为子，故曰骝子。巽为盗、为偷窃。离为黄，乾为金玉，故曰黄宝。	huan zhi tong ren
涣之大有：三人俱行，欲归故乡。望邑入门，拜见家欢。此用涣象。震为人，数三，故曰三人。震为行、为归。艮为乡邑、为门、为拜、为家。为观，故曰望。人，汲古作思。依宋、元本。亲，宋、元本作欢。依汲古。	huan zhi da you
涣之谦：娶于姜吕，驾迎新妇。少齐在门，夫子悦喜。详否之涣。	huan zhi qian
涣之豫：伯仲旅行，南求大?。长孟病足，倩季负囊。柳下之贞，不失骊黄。震为伯，坎为仲。为众，故曰旅行。旅，众也。震为南，艮为求。伏兑为羊，故曰大牂。震为长、为孟、为足。互坎，故曰病足。《家语》：叔梁纥取施氏生九女，其妾生孟皮，孟皮病足。长孟即谓孟皮也。艮为季、为负。伏巽为粮，故曰负粮。季，季路也。《家语》：子路为亲负米百里之外。震为柳，坤下，故曰柳下。艮为邦。事详同人之丰。长孟，汲古作孟长。依宋、元本。宝，各本皆作贞。依同人之丰校。我邦，宋、元本作骊黄。独汲古存其真，于事实皆切。粮，各本皆作囊。独汲古革之恒作粮。故依校。	huan zhi yu
涣之随：洁身白齿，衰老复起。多孙众子，宜利姑舅。艮为身，兑为齿，巽白，故曰洁身白齿。艮为寿，故曰衰老。下卦艮覆为震，故曰衰老复起。艮为孙，震为子。巽为姑，震为舅。	huan zhi sui
涣之蛊：独宿憎夜，嫫母畏昼。平王逐建，荆子忧惧。巽为寡，巽伏，故曰独宿。互大坎为夜，为憎。巽为母，兑鲁，故曰嫫母。互大离，故曰畏昼。坎为平，震为王、为逐、为建。言楚平王逐太子建也。震为子、为草莽，故曰荆子。憎，与下畏对文。汲古作深，虽与大坎象切，于文终不适，故依宋、元本。独宿无耦，故憎夜长。嫫母貌丑，故畏昼见。	huan zhi gu
涣之临：追亡逐北，呼还幼叔。至止而得，复归其室。依需之涣校。各本下三句，皆作呼还幼叔，至山而得，复归其室。	huan zhi lin
涣之观：鸟飞无翼，兔走折足。虽欲会同，未得医功。震为翼、为足、为兔。震覆，故无翼，故折足。艮为鸟。由此证《明夷》初爻之“垂其翼”，以六四震为翼。诸家以“离为翼”，皆非。见其，宋、元本作得医。兹依汲古。按：鸟之无翼，兔之折足，皆震覆之故。焦氏用覆象信手拈来。	huan zhi guan
涣之噬嗑：抱空握虚，鸣教我贾，利去不来。详离之家人。去、来，汲古作出、成。依宋、元本。	huan zhi ke shi
涣之贲：山作天池，陆地为海。艮为山、为陆地。坎为池、为海。汲古多各得其所四字。宋、元本无。大，宋、元本作天。依汲古。	huan zhi ben
涣之剥：为虎所啮，太山之阳。众多从者，莫敢救藏。艮为虎，伏兑为啮。艮为山，纳丙，故曰山阳。坤为众多。丁云，事见《檀弓》。按《擅弓》记孔子过泰山，谓“苛政猛于虎”，于此亦不甚合。	huan zhi bo
涣之复：逶迤四牡，思归念母。王事靡盬，不得安处。详旅之渐。	huan zhi fu
涣之无妄：猕猴所言，语无成全。误我白乌，使乾口来。艮为猕猴，震言。乾马，巽色白，故曰白马。震为口，艮火，故曰干口。	huan zhi wu wang
涣之大畜：飞不远去，卑斯内侍，禄养未富。详丰之涣。斯，汲古作厮。非。	huan zhi da xu
涣之颐：大尾细腰，重不可摇。阴权制国，平子逐昭。艮为尾，震为大，故曰大尾。坎为腰，今中爻皆阴，故曰细腰。《庄子》：细要者化，谓蜂也。坤为重。震为摇，艮止，故不可摇。坤为国，伏巽为权，故曰阴权制国。坤为平，震为子、为逐。震为光明，故曰平子逐昭。要，汲古作腰。非。依宋、元本。西汉时“腰”多作“要”，故知“要”为本字。腰是后人所改。	huan zhi yi
涣之大过：旦生夕死，名曰婴鬼，不可得视。详小畜之升。祀，宋、元本讹视。依汲古。	huan zhi da guo
涣之坎：子畏于匡，困于陈蔡。明德不危，竟免厄害。坎为畏。艮邑，故曰匡。坎为困。震为陈、为蔡、为德。艮为光明，故曰明德。坎为困厄，震解，故曰免。厄，元本作危。非。依汲古。	huan zhi kan
涣之离：畏昏潜处，候时朗昭。卒逢白日，为世荣主。详前。昭朗，元本作朗昭。依汲古。	huan zhi li
涣之咸：白乌衘饵，鸣呼其子。施翼张翅，来从其母。详晋之震。旋枝，宋、元本作施翼。依汲古。	huan zhi xian
涣之恒：宫商角徵，五音和起。君臣父子，弟顺有序。唐虞袭德，国无灾咎。伏坤，故曰宫。兑秋，故曰商。巽居巳，故属夏。《乐书》：“徵配夏。”《月令》：“孟春之月，其音角。”故震为角。宫商角徵，皆卦象也。震为音，巽卦数五，故曰五音。震为君，伏艮为臣，乾父震子，故曰君臣父子。巽顺，故曰悌。震为帝，故曰唐虞。伏坤为国。	huan zhi heng
涣之遁：季姬踟蹰，望孟城隅。终日至暮，不见齐侯。详同人之随。	huan zhi dun
涣之大壮：鬼哭于社，悲伤无后。甲子昧爽，殷人绝祀。详大过之坤。	huan zhi da zhaung
涣之晋：天子所予，福禄常在，不忧危殆。详小畜之遁。之，宋、元本作子。依汲古。	huan zhi jin
涣之明夷：比目附翼，相恃为福。姜氏季女，与君合德。离为目，坤偶，故曰比目。震为翼，卦数四，故曰四翼为福。伏巽为姜。坎为合，震为君、为德。《左传·桓公九年》：纪季姜归于京师。为桓王后。	huan zhi ming yi
涣之家人：翕翕??，稍崩坠颠，灭其令名。详泰之谦。元本无第四句。	huan zhi jia ren
涣之睽：折若蔽目，不见稚叔。三足孤乌，远去家室。详师之蒙。若，汲古作叶。稚作雉。孤乌作飞鸟。均依宋、元本。此用涣象。	huan zhi kui
涣之蹇：羊肠九萦，相推稍前。止须王孙，乃能上天。详履之师。	huan zhi jian
涣之解：坤厚地德，庶物蕃息。平康正直，以绥大福。详泰之解。	huan zhi jie
涣之损：有莘外野，不逢尧主。复居穷处，心劳志苦。震为莘。莘，草名也。坤为野。震为主、为帝，故曰尧主。震为归，坤为心志、为劳苦。鲧取有莘氏女，本在野之人，后尧用以治水。倘鲧不逢尧，则穷老于有莘之野耳。归，宋、元本作居。依汲古。	huan zhi sun
涣之益：胸长景行，来观桑柘。上伯日喜，都叔允藏。“咠”为“邑”之讹字。《礼·檀弓》：以吾为邑长于斯也。震为长、为行、为拓桑。艮为观，故曰来观柘桑。言邑长出巡也。震为伯，互坤，故曰土伯。土伯，即《周礼·地官》之“土训”。土训，掌“辨地物而原其生”。震乐，故曰有喜。坤为都，艮为叔，故曰都叔。都叔，盖都士、都则之属。咠音缉，篆书作。而邑，篆作邑。形近，故邑讹为咠。宋、元本作。依汲古。土，宋、元本作上。汲古作止。依周本。	huan zhi yi
涣之夬：周师伐纣，胜于牧野。甲子平旦，天下大喜。详谦之噬嗑。战，宋、元本作胜。依汲古。大，依宋、元本。汲古作喜悦。	huan zhi kuai
涣之姤：逾江求橘，并得大栗。烹羊食炙，饮酒歌笑。乾为木果，故曰橘、曰栗。乾为河、为江。为大，故曰大栗。伏震为羊，巽为豕。震为歌笑。豕，宋、元本作炙。依汲古。酒，汲古作食。依宋、元本。	huan zhi gou
涣之萃：敝笱在梁，鲂逸不禁。渔父劳苦，筐筥乾口，空虚无有。第四句，宋、元本作筐筥干口。汲古作口焦喉干。兹依遁之大过校。	huan zhi cui
涣之升：生有阴孽，制家非阳，遂送还床。张氏易公，忧祸重凶。送，汲古作受。床作作。公作休。均依宋、元本。祸，元本作福。依宋本、汲古。然仍有讹字，故义皆不能通。	huan zhi sheng
涣之困：绝域异路，多有怪恶。使我惊惧，思我故处。详渐之无妄。思吾，依校。各本皆作思我。	huan zhi kun
涣之井：迷行失道，不得牛马。百贾逃亡，市空无有。坎为失、为隐伏，故曰迷行失道。伏震为行、为道也。艮为牛，震为马，艮震伏，故不得。巽为市贾，离虚，故曰空。牛马，汲古作马牛。依宋、元本。	huan zhi jing
涣之革：雌鸑生雏，祥异兴起。束云龙腾，民戴为父。通《蒙》。艮为。震为生、为雏、为神、为起。坤为云。震为龙、为乘、为腾、为父。坤为民，艮为戴。，宋本、汲古皆作。兹依元本。乘，宋、元本讹束。依汲古。	huan zhi ge
涣之鼎：垒垒累累，如岐之室。畜一息十，古公始邑。详恒之小过。叠，宋、元本作垒。治作始。均依汲古。	huan zhi ding
涣之震：疮疡疥搔，孝妇不省。君多疣赘，四牡作去。互艮多节，故曰疮疡疥瘙。瘙亦疮也。巽为妇，巽顺，故曰孝妇。巽伏，故曰不省。艮为疣赘，震君，故曰君多疣赘。震为马，卦数四，故曰四牧。震往，故曰去。瘙，宋、元本作搔。非。依汲古。牧、去，汲古作时、灾。不协。依宋、元本。	huan zhi zhen
涣之艮：羊头兔足，羸瘦少肉。漏囊败粟，利无所得。详剥之恒。	huan zhi gen
涣之渐：薛篾从靡，空无谁是。言季子明，乐减少解。字既多讹，义都未解。孽、徙，宋、元本作薛、从。不作子。亦未知孰是。	huan zhi jian
涣之归妺：妺为貌熟，败君正色。作事不成，自为心贼。震为嫁，兑为妹，伏艮为须。以女而有须，故曰貌。《庄子·田子方》：“老聃新沐……被发而干，然似非人。”，音慴，言可怖也。坎为畏惧，故曰。震为君，兑毁，故曰败、曰不成。艮为成，艮伏，故不成。坎为心、为贼。，宋、元本、汲古均作熟。局本作热。盖由讹为热，又由热熟。兹依周本。又，为貌，汲古作貌亲。是又因熟字而妄改。局本热字，即是字而微异耳。	huan zhi gui mei
涣之丰：四马共辕，东上太山。騂骊同力，无有重难，与君笑言。详剥之解。	huan zhi feng
涣之旅：阴变为阳，女化作男。治道得通，君臣相承。详屯之离。涣之旅中四爻，艮为兑，震为巽。震为巽亦巽为震，故曰女化男。《左传》：“震之离亦离之震。”是其例也。君臣相承者，言阳为君，阴为臣。卦形上一阴承一阳，下二阴承二阳也。作，汲古作为。依宋、元本。	huan zhi lv
涣之巽：南国少子，材略美好。求我长女，贱薄不与。反得丑恶，后乃天悔。详比之渐。	huan zhi xun
涣之兑：昭公失常，季女悖狂。逊齐处野，丧其宠光。详遁之蛊。	huan zhi dui
涣之节：天山紫芝，雍梁朱草。长生和气，王以为宝。公尸宥食，福禄来处。详同人之剥。	huan zhi jie
涣之中孚：牵羊不前，与心戾旋。闻言不信，误绐大人。兑羊，艮手，故曰牵羊。艮止，故曰不前。兑为耳，中爻正反震，故曰闻言不信、曰误绐丈人。震为丈人。	huan zhi zhong fu
涣之小过：东山西山，各自止安。心虽相望，竟未同堂。详姤之坤。艮为望、为堂。正反艮，故曰相望、曰未同堂。	huan zhi xiao guo
涣之既济：鹿求其子，虎庐之里。唐伯季耳，贫不我许。详随之否。	huan zhi ji ji
涣之未济：三虎上山，更相喧唤。志心不亲，如仇与怨。详姤之小过。首二句，用半象。按：艮为虎，《未济》椷初二、三四、五上皆半艮，艮为山，故曰三虎上山。震为鸣、为欢，离为两半震相对，故曰喧唤。斗纲先天二十四向图节之第六十	huan zhi wei ji
节之节：海为水王，聪圣且明。百流归德，无有叛逆，常饶优足。详蒙之乾。汲古下多“不利攻玉，所求弗得”二句。注云，疑衍。今从宋、元本。	jie zhi jie
节之乾：虎呴怒咆，慎戒外忧。上下俱搔，士民无聊。此用节象。艮为虎豹，震怒。坎为忧，艮为上。震为下、为士。坎为民。	jie zhi gan
节之坤：探巢得雏，仇鹊俱来，使我心忧。此仍用节象。艮为巢，艮手，故曰探巢。震为鹊、为雏。坎为心忧。	jie zhi kun
节之屯：日望一食，常恐不足，禄命寡薄。艮为日、为望，震为食。坤虚，故不足。乾为禄，巽为命，坤为寡，坎为薄。乾巽伏，故曰禄命寡薄。	jie zhi tun
节之蒙：良马疾走，千里一宿。逃难它乡，谁能追复？震为马、为走。下坎，故曰疾走。坤为千里、为宿。坎数一，故曰一宿。坎为难，坤为乡、为蛇，故曰它乡。它，蛇同字。蛇乡有毒，故不能追复。震为追、为归，故曰追复。逃难，汲古作离逃。兹依宋、元本。	jie zhi meng
节之需：鹊巢乌城，上下不亲。内外乖畔，子走矢顽。互离为巢、为鸠。《诗》：“维鹊有巢，维鸠居之。”鹊巢鸠成者，言鹊营巢成，为鸠居也。坎水性下，乾阳上升，故曰不亲。鸠成，宋、元本作乌城。汲古作鸠城。兹从局本。外内，汲古作内外。依宋、元本。失愿，宋、元本作矢顽。依汲古。	jie zhi xu
节之讼：云龙集会，征讨西戎。招边定众，谁敢当锋。坎云，乾龙。坎为积，故曰集会。伏震为征讨。坤为戎，坎为西，故曰西戎。坤为边、为众。坤安，故曰定。坎为矢，故曰锋。	jie zhi song
节之师：春多膏泽，夏润优渥。稼穑成熟，亩获百斛。详临之明夷。	jie zhi shi
节之比：童妾独宿，长女未室，利无所得。详豫之益。	jie zhi bi
节之小畜：四乱不安，东西为患。退止我足，无出邦域。乃得全完，赖其生福。详大有之睽。野，宋、元本作乱。第三句，宋、元本作退止我足。兹依汲古。	jie zhi xiao xu
节之履：长宁履福，安我百国。嘉宾上堂，与季同床。通《谦》。震为履、为福。坤为安、为百国，故曰安我百国。震为宾，艮为堂、为季、为床。履福，宋、元本作理福。依汲古。	jie zhi lv
节之泰：骐驎绿耳，章明造父。伯夙成季，共成霸功，为晋元辅。详革之夬。骥绿，宋、元本作驎騄。伯夙奏献，宋、元本作伯夙成季。汲古作夙伯奏献。宋、元无第四句。第五句，作共成霸功。兹依汲古。奏，进也。言进仕献公也。只伯夙依宋、元。奏献以下依汲古。	jie zhi tai
节之否：张陈嘉谋，赞成汉都。主欢民喜，其乐休休。伏震为张、为陈、为嘉。坤为谋、为都、为水，故曰汉都。坤为民，震为主、为欢乐。言张良、陈平，主张都关中也。欢，元本讹权。从汲古。	jie zhi pi
节之同人：大面长颈，未解君忧。乾为头，互巽，故曰长头。汲古下多“遗吾福善，与我嘉惠”二句。依宋、元本。按：乾为首、为大；巽为长，故曰大面长头。神妙！	jie zhi tong ren
节之大有：畏昏不行，待旦昭明。燎猎受福，老赖其庆。详夬之损。	jie zhi da you
节之谦：伯去我东，首发如蓬。长夜不寐，忧系心胸。详姤之遁，宋、元本无下二句。第四句，作忧系心胸。兹依汲古。	jie zhi qian
节之豫：朽条腐索，不堪施用。安静候时，以待亲知。伏巽为索、为腐，故曰朽条腐索。艮为时，坤为安。艮止，故曰候时。	jie zhi yu
节之随：比目四翼，相倚为福。姜氏季氏，与君合德。详涣之明夷。女，宋、元本作氏。非。依汲古。	jie zhi sui
节之蛊：履阶升墀，高登崔嵬。福禄洋溢，依天之威。艮为阶墀。震为履、为登。巽为高。震为福禄。艮为天。	jie zhi gu
节之临：奢淫爱啬，神所不福。灵祗凭怒，鬼障其室。坤多，故曰奢。坤闭，故曰吝啬。震为神、为福、为灵祗、为怒。坤为鬼，伏艮为室、为观，故曰鬼瞰其室。吝，宋、元本作爱。瞰作障。灵祗，元本作祗灵。均依汲古。	jie zhi lin
节之观：大步小车，南到喜家。送我豹裘，与福载来。伏震为步，坤为车。震为南、为喜。坤为家、为狐。上，宋、元本作小。狐作豹。兹依汲古。	jie zhi guan
节之噬嗑：东行西步，失次后舍。与彼作期，不觉至夜。乾侯野井，昭君失居。震为东，坎为西。震为后，艮为舍，坎失，故曰失次后舍。震为诸侯，上离，故曰乾侯。坎为井，艮为野，故曰野井。震为公，上离，故曰昭公。坎为夜。言昭公为季氏所逐，次于乾侯野井也。舍，汲古讹合。依宋、元本。彼，元本作陂。觉作真。依宋本、汲古。三四与五六两句，宋、元本倒置。不协。依汲古。	jie zhi ke shi
节之贲：喜乐拚跃，来迎名家。鹊巢百两，获利养福。震为踊跃、为乐。艮为名、为家，故曰名家。震为鹊，艮为巢。震为车，故曰百两。《诗·周南》：“维鹊有巢，维鸠居之。之子于归，百两御之。”艮为成，震为嘉福。踊，宋、元本作抃。名家，汲古作欢客。依宋、元本。宋、元本第四句作获利养福。均依汲古。惟汲古下多“多获利益”四字。兹从宋、元本删。名家与大家同，与福亦协。	jie zhi ben
节之剥：非理后来，谁肯相与？往而不获，徒劳道路。艮为求，坤为理。艮止，故不与。艮为道路。离虚，故不获而徒劳也。坤役万物，故亦曰劳。所求，宋、元本作后来。依汲古。	jie zhi bo
节之复：北虏匈奴，数侵边境。坤为北、为夷，故曰匈奴。坤为境，震为侵、为左、为衽、为长。坤为国。末句疑有讹字。	jie zhi fu
节之无妄：征不以礼，辞乃无名。纵获臣子，伯功不成。震为征伐、为子、为伯。艮为臣、为拘系，故曰获。汲古作“续事康域，针折不成。婴儿短舌，说辞无名”。兹依宋、元本。	jie zhi wu wang
节之大畜：景星照堂，麟游凤翔。仁施大行，颂声作兴。详豫之节。	jie zhi da xu
节之颐：文明之世，销锋铸耜。以道顺民，百王不易。坤为世、为文，艮为明，故曰文明之世。艮为锋、为耜，艮火，故曰销锋铸耜。坤为民、为顺，震为大涂，故曰以道顺民。震为王，坤为百。艮止，故不易。耜，宋、元本作镝。依汲古。民，汲古作昌。依宋、元本。	jie zhi yi
节之大过：鸟飞无羽，鸡鬭折距。徒自长嗟，谁肯为侣？震为鸟、为飞。巽寡发，故曰无羽。巽为鸡，震为距。震伏不见，故曰折距。巽为长，兑口为叹。巽寡，故无侣。按：《大过》震伏，故鸟无羽而不见其飞。兑口为叹，巽为长，故曰长嗟。兑为老妇，巽寡，故无侣。尚氏注甚当！	jie zhi da guo
节之坎：群队虎狼，啮彼牛羊。道路不通，妨农害商。互艮为虎狼，正反艮，故曰群队。伏兑为啮，离为牛，兑为羊。震为道路，坎塞，故不通。震为商旅，坎为害。	jie zhi kan
节之离：商伯沉醉，庶兄奔走。淫女荡夫，仁德并孤。伏震为商、为伯，坎为酒，故曰商伯沉酒。震为兄，坎为众，故曰庶兄。庶，众也。震为奔走。言商纣沉湎于酒，庶兄微子抱祭器奔周也。兑为媚，正反兑，故曰淫女。谓妲己也。伏坎为夫，坎水，故曰荡夫。谓纣也。震为仁德，坎为孤。	jie zhi li
节之咸：三狸搏鼠，遮遏前后。当此之时，不能脱走。通《损》。震为狸，数三，故曰三狸。艮为鼠，故曰三狸搏鼠。艮为前，震为后。二至上正反艮，艮止，故曰遮遏前后，不能脱走。	jie zhi xian
节之恒：陶叔孔圉，不处乱国。初虽未萌，后受福庆。陶叔，谓陶朱公去越适齐，以避勾践。孔圉，未详。按《史记·孔子世家》：“孔防叔畏华氏之乱，奔鲁。”疑圉或防叔之名。《恒》通《益》。艮为叔，艮火，故曰陶叔。震为孔，艮止，故曰孔圉。坤为国、为乱。震为福庆、为后。萌，疑为明字。	jie zhi heng
节之遁：奋翅鼓翼，翱翔外国。逍遥北域，不入温室。伏震为翼。坤为国、为北。本卦艮为室，艮火，故曰温室。	jie zhi dun
节之大壮：德音孔博，升在王室。八极蒙佑，受其福禄。震为德、为音、为孔、为升、为王。伏艮为室。伏坤数八，故曰八极蒙祐。乾为福禄。	jie zhi da zhaung
节之晋：当变立权，掷解患难。霍然冰释，大国以安。详升之震。涣，宋、元本作霍。依汲古。	jie zhi jin
节之明夷：羽动角甘，雨续草木，茂年岁熟。坎为冬，故曰羽。《月令》：“冬月，其音羽。”震为春，故曰角。《月令》：“春月，其音角。”羽动角者，言羽音发动以后，角音继之，至春而有甘雨也。坎为雨，震为草木。坤为年岁。三字句。按：坎冬为羽，震春为角，离南为徵，兑西为商，五土为宫。羽动角，五音接续之义。	jie zhi ming yi
节之家人：天所佑助，福来祸去，君王何忧？此用节象。艮为天。震为福，在内，故曰福来。坎为祸，在外，故曰祸去。震为君王，坎为忧。祸去，故不忧。	jie zhi jia ren
节之睽：方啄宣口，圣智仁厚。释解倒悬，唐国大安。详小畜之噬嗑。	jie zhi kui
节之蹇：葛藟蒙棘，华不得实。谗佞乱政，使恩壅塞。详师之中孚。华，元本作棘。从宋本、汲古。	jie zhi jian
节之解：皇母多恩，字养孝孙。脱于襁褓，成就为君。褓，元本作抱。依宋本、汲古。	jie zhi jie
节之损：积冰不温，北陆苦寒。露宿多风，君子伤心。详睽之巽。首句，汲古作积冰下湿，依宋、元本。	jie zhi sun
节之益：伯夷叔齐，贞廉之师。以德防患，忧祸不存。详革之否。祸，元本作福。存作凶。兹依宋本、汲古。	jie zhi yi
节之夬：一雌二雄，子不知公。乱我族类，使吾心愤。此用节象。下兑为一雌，上坎，互艮，震为三雄。震为子、为公。坎隐，故不知。坎为心。知，汲古作得。依宋、元本。愦，宋、元本作愤。依汲古。	jie zhi kuai
节之姤：主安多福，天禄所伏。居之宠昌，君子有光。详剥之观。	jie zhi gou
节之萃：千岁槐根，利多斧瘢。树维枯屈，枝叶不出。详家人之乾。	jie zhi cui
节之升：周师伐纣，胜殷牧野。甲子平旦，天下大喜。详谦之噬嗑。	jie zhi sheng
节之困：日走月步，趍不同舍。夫妻反目，主君失居。详小畜之同人。	jie zhi kun
节之井：宣发龙叔，为王主国。安土成稷，天下蒙福。巽为发、为白，故曰宣发。宣，明也。《说卦》：“巽为寡发。”《释文》云：“本又作宣。黑白杂为宣发。”《易林》遇巽多谓“秃”，是读为寡。兹曰“宣”是兼读也。伏震为龙，艮为叔，故曰龙叔。震为王、为主。艮为国、为土、为稷。言筑土立稷以祭也。《左传·昭公二十九年》：“共工氏有子曰勾龙，为后土……后土为社。”又曰：“有烈山氏之子曰柱，为稷。自夏以上祀之。周弃亦为稷，自商以来祀之。”龙叔即勾龙。言勾龙为社稷神，筑土为坛祀之而天下蒙福也。艮为天，震为福。首句汲古作宣劳就力。依宋、元本。	jie zhi jing
节之革：讽德诵功，周美盛隆。惠旦辅成，光济冲人。详明夷之蒙。	jie zhi ge
节之鼎：三夜不寝，忧来益甚。戒以危惧，弃其安居。通《屯》。坤为夜，震数三，故曰三夜。坤为寝，震动，故不寝。坎为忧惧、为险，故曰弃其安居。寝，元本作寐。其作去。兹依宋本、汲古。	jie zhi ding
节之震：恩愿所之，乃今逢时。洗濯故忧，拜其欢来。详睽之艮。濯，元本作宅。依宋本。拜，汲古作并。依宋、元本。	jie zhi zhen
节之艮：噂噂嗫嗫，夜行昼伏。谋议我资，来窃吾室。三至上正反震，故曰噂噂嗫嗫。噂、嗫，对语也。坎为夜，与震连，故曰夜作。对象离为昼，与巽连，故曰昼匿。巽为伏也。坎为谋议、为窃、为室。作，汲古作行。窃作攻。均依宋、元本。宋、元本无下二句。依汲古。	jie zhi gen
节之渐：騂牛亡子，鸣于大野。申复阴徵，还归其母，说以除悔。离为牛，坎赤，故曰骍牛。震伏，故曰无子。《左传》：“介葛卢来朝，闻牛鸣，曰：‘是生三牺，皆用之矣。”艮为大野，震巽同声，故曰鸣于大野。三四句，或谓申者申后，先为幽王所废，后平王立后，复还。然第三句终难解，疑有讹字。又比之蹇有申生见母之语。盖自《虞初志》亡后，故事多遗失，故莫定其是非也。	jie zhi jian
节之归妹：王良善御，伯乐知马。周旋步趋，行中规矩。止息有节，延命寿考。详遁之豫。骤，宋、元本作趍。依汲古。	jie zhi gui mei
节之丰：释然远咎，避患害早。田获三狐，以贝为宝。详贲之谦。	jie zhi feng
节之旅：仁兽所处，国无凶咎。市贾十倍，复归惠里。艮为兽，互巽，故曰仁兽。艮为国。巽为市贾、为倍。兑数十，故曰十倍。艮为里，伏震为归、为仁，故曰复归惠里。	jie zhi lv
节之巽：六目俱视，各欲有志。心意不同，乖戾生讼。互离为目，数六，故曰六目。伏坎为心志。兑为言，初至四正反兑，故曰“一言不同，乖戾生讼”也。一言，宋、元本作心意。非。依汲古。按：离纳己，数六。	jie zhi xun
节之兑：傅说王良，骖御四龙。周径万里，无有危凶。傅说、王良，皆星名。《庄子》：“傅说相武丁，奄有天下。”骑箕尾，上比于列星。故张衡《周天六象赋》云：天江为太阴之主，傅说奉中闱之祠。《史记·天官书》：“天驷旁一星，曰王良。王良策马，车骑满野。”故下云骖御四龙。惟《星经》云“傅说一星在尾后，主子嗣。”兹与王良并言，似亦与天驷有关。抑以傅说骑箕尾，箕主风，喻马行之神速欤？兑通艮，艮为星。互震为龙、为骖驾、为周、为万。艮为里，故曰万里。互坎为危，震解，故不危。	jie zhi dui
节之涣：仲伯季叔，日暮寝寐。醉醒失明，丧其贝囊，卧拜道旁。详谦之蛊。首句，宋本作仲伯季叔。非。依汲古。寝醉，宋本、汲古作寝寐。依元本。第三句，元本作醒失期明。宋本、汲古作醉醒失明。明与囊、旁韵。元本非。卧拜，谦之蛊作衔却。拜或为却之形讹字。	jie zhi huan
节之中孚：江有宝珠，海多大鱼。亟行疾至，所以得财。详涣之需。可，宋本作所。依元本、汲古。	jie zhi zhong fu
节之小过：远视千里，不见所持。离娄之明，无益于耳。艮为视，艮手为持。艮为光明，兑为耳。巽伏，故不见所持。持，汲古作视。依宋、元本。	jie zhi xiao guo
节之既济：弱足刖跟，不利出门。市贾无嬴，折亡为患。详乾之鼎。	jie zhi ji ji
节之未济：利尽得媒，时不我来。鸣雌深涉，寡宿独居。似用半象。而语特难解。焦氏易林注卷十六中孚之第六十一	jie zhi wei ji
中孚之中孚：乌鸟嘻嘻，天火将下。燔我屋室，灾及妃后。详兑之革。鸟鸣，宋、元本作乌鸟。依汲古。嘻嘻，汲古作喈喈。兹依宋、元本。	zhong fu zhi zhong fu
中孚之乾：黄虹之野，贤君所在。管仲为相，国无灾咎。此用中孚象。震为玄黄、为虹、为君。艮为野、为叔。《孝经·援神契》：“黄虹抱日，辅臣纳忠。”《帝王世纪》：“少昊生，虹流华渚。”《洛书》：“黄帝起，黄云扶日。”又《东方朔别传》：凡占，长吏下车，当视天有黄云来覆车。震为竹，故曰管叔。艮为国。叔，汲古作仲。非。《中孚》无仲象也。兹依宋、元本。	zhong fu zhi gan
中孚之坤：符左契右，梁叔有若。相与合齿，乾坤利贞。乳生六子，长大成就，抛吾如母。详兑之大过。宋、元本右下多“梁叔有若”四字。断为衍文。兹依汲古。	zhong fu zhi kun
中孚之屯：蝗啮我稻，驱不可去。实穗无有，但见空藁。详小畜之大壮。	zhong fu zhi tun
中孚之蒙：婴孩求乳，母归其子，黄麑悦喜。详履之同人。孩，元本作孙。依宋本。	zhong fu zhi meng
中孚之需：折若蔽目，不见稚叔。失旅亡民，远去家室。详师之蒙。第二句，元本作父旅相逐。父乃失之讹。第四句，元本作不见卫国。均依宋本、汲古。若，汲古作叶。非。	zhong fu zhi xu
中孚之讼：?羊肥首，君子不饱。年饥孔荒，士民危殆。《诗·小雅》：“牂羊坟首”。兹作羵。按《鲁语》云“土之怪曰羵”。注：羵，羊雌雄未成者，亦作坟。然则羵、坟古通用。是焦诗与毛诗异字，非讹字也。伏震为羊。羵，大也。乾为首、为大，故曰羵首。乾为君子。离虚，故不饱，故饥。乾为年。坎为民、为危殆。牂，汲古作鴴。从宋、元本。羵，宋、元本作肥。依汲古。	zhong fu zhi song
中孚之师：灵龟陆处，盘桓失所。伊子退耕，桀乱无辅。详归妹之剥。	zhong fu zhi shi
中孚之比：威约拘囚，为人所诬。皋陶平理，几得脱免。脱免，元本作免脱。依宋本、汲古。	zhong fu zhi bi
中孚之小畜：乌升鹊举，照临东海。厖降庭坚，为陶叔后。封于英六，福履绥厚。详需之大畜。	zhong fu zhi xiao xu
中孚之履：四目相视，稍近同轨。日昳之后，见吾伯姊。详益之需。近，汲古作延。轨作执。均依宋、元本。	zhong fu zhi lv
中孚之泰：大步上车，南到喜家。送我狐裘，与福载来。详节之观。	zhong fu zhi tai
中孚之否：卒都和合，未敢面见。媒妁无良，使我不香。坤为都。穿，元本作卒。相作和。乡作香。均依汲古。然义皆难解，恐仍有讹字。	zhong fu zhi pi
中孚之同人：鸿飞循陆，公出不复，伯氏客宿。详剥之升。出，汲古作母。依宋、元本。	zhong fu zhi tong ren
中孚之大有：代戍失期，患生无聊。惧以发难，为我开基，邦国忧愁。《左传·庄公八年》：“齐侯使连称、管至父戍葵丘，瓜时而往，曰：‘及瓜而代。期戍，公问不至。”故与无知等作乱。伏艮为守、为戍、为期。坎为失，故曰失期。坎为患、为忧惧。坤为我、为邦国。全用旁通。生，汲古作至。依宋、元本。知，各本皆作聊。依比之大壮校。	zhong fu zhi da you
中孚之谦：齐鲁争言，战于龙门。构怨结祸，三世不安。详坤之离。正反震相背，故争言。震为伯，故曰伯氏。伯氏，宋、元本作齐鲁。兹依汲古。	zhong fu zhi qian
中孚之豫：周政养贱，背生人足。陆行不安，国危为患。震为周，坎为贼，坤为政、为育，故曰周政养贼。震为足，艮为背，足在背上，故曰背生人足。坤为陆，坎险，故不安。坤为国，坎为患也。此全由卦象制辞，未必有故实。贼，宋、元本作贱。兹依汲古。	zhong fu zhi yu
中孚之随：蜩螗欢翘，草木嘉茂。百果蕃生，日益多有。详谦之解。喜，宋、元本作翘。富作多。依汲古。	zhong fu zhi sui
中孚之蛊：薄灾暴虐，风吹云却。欲上不得，复归其宅。首句，汲古作薄灾暴虎。宋、元本作薄灾暴虐。依小畜之中孚校。“薄”为“魃”之音讹字。	zhong fu zhi gu
中孚之临：乘骝驾骊，游至东齐。遭遇行旅，逆我以资，厚得利归。震为马，坤亦为马，故曰乘骝驾骊。震为东，伏巽为齐，故曰东齐。震为行旅。坤为资财，逆行，故曰逆我以资。坤多，故曰厚得利。	zhong fu zhi lin
中孚之观：凤生七子，同巢共乳，欢悦相保。坤文，故曰凤。艮数七，故曰七子。艮为巢、为乳。伏震为欢悦。	zhong fu zhi guan
中孚之噬嗑：桃雀窃脂，巢于小枝。摇动不安，为风所吹。心寒漂摇，常忧殆危。详损之涣。	zhong fu zhi ke shi
中孚之贲：东山西山，各自止安。虽相登望，竟未同堂。详姤之坤。竟未，汲古作不得。依宋、元本。	zhong fu zhi ben
中孚之剥：匍伏走出，惊惧皇恐。白虎生孙，蓐收在后。匍匐，以手行也。艮为手，手在地上，故曰匍匐。阳在上，故曰出。坤为恐惧。艮为虎、为孙。伏兑为西方，色白，故曰白虎。兑为秋，故曰蓐收。《月令》“孟秋之月”，“其神蓐收”是也。匐，宋、元本作伏。依汲古。惶，宋本、汲古作皇。依元本。	zhong fu zhi bo
中孚之复：重弋射隼，不知所定。质疑蓍龟，明神祭报。告以肥牡，宜利止居。详困之蹇。弋，元本讹或。牡作性。依宋本、汲古。四五句，宋、元本倒。依汲古。	zhong fu zhi fu
中孚之无妄：开门内福，喜至我侧。嘉门善祥，为吾室宅。宫城洛邑，以招文德。震为开，艮为门。上乾，故曰纳福。震为喜、为善祥。艮为室宅、为宫城、为邑。乾为王，故曰洛邑。洛邑，王城也。伏坤为文。加以，宋、元本作嘉门。依汲古。室，汲古作家。昭作招。依宋、元本。	zhong fu zhi wu wang
中孚之大畜：乌飞狐鸣，国乱不宁。下强上弱，为阴所刑。艮为鸟、为狐，震为飞、为鸣，故曰鸟飞狐鸣。艮为国，兑毁，故曰不宁。四五阴爻，乾为艮所畜，故曰为阴所刑。按：乾为日、为健，故强。艮为地象，故为阴。艮畜四五阴爻，下乾受其制，故曰为阴所刑。	zhong fu zhi da xu
中孚之颐：三鸡啄粟，八雏从食。饥鸢卒击，失亡两叔。伏巽为鸡，震数三，故曰三鸡。伏兑为啄，巽为粟。震为雏，坤数八，故曰八雏。震为从、为食。艮为鹰，坤虚，故曰饥鹰。艮为击、为叔。坤数二，坤丧，故曰失亡两叔。	zhong fu zhi yi
中孚之大过：叹息不悦，忧从中出。丧我金婴，无妄失位。兑口，故曰叹息。互大坎，故不悦，故忧从中出。乾为金，震为罂，震伏，故曰丧我金罂。罂，宋、元本作婴。依汲古。从，汲古作逆。依宋、元本。	zhong fu zhi da guo
中孚之坎：刚柔相呼，三姓为家。霜降既同，惠我以仁。详家人之损。二，宋、元本作三。依汲古。	zhong fu zhi kan
中孚之离：送我季女，至于荡道。齐子旦夕，留连久处。详屯之大过。末句，元本作久留连处。依宋本、汲古。襄送，各本多作送我。依屯之大过校。	zhong fu zhi li
中孚之咸：低头窃视，有所遇避。行作不利，酒酸鱼馁，众莫贪嗜。艮为头，泽下，故曰低头。艮为视，巽为盗，故曰窃视。巽伏，故曰畏避。兑毁，故不利。兑为泽、为酒。巽为鱼、为木。木作酸，故曰酒酢。酢，酸也。巽为烂，故曰馁。馁，烂也。畏，宋、元本作遇。依汲古。酢，宋本、汲古作酸。馁，汲古作败。依元本及宋、元本。	zhong fu zhi xian
中孚之恒：典策法书，藏阁兰台。虽遭乱溃，独不遇灾。详坤之大畜。阁，汲古作在。依宋、元本。	zhong fu zhi heng
中孚之遁：旦醉病酒，暮多瘳愈，不反为咎。伏震为旦，坤迷，故曰旦醉。坤为病、为暮。即，宋、元本作多。末句作不反为咎。均依汲古。	zhong fu zhi dun
中孚之大壮：画龙头颈，文章未成。甘言美语，说辞无名。详蒙之噬嗑。	zhong fu zhi da zhuang
中孚之晋：日月运行，一寒一暑。荣宠赫赫，不可得保。颠踬殒坠，更为士伍。详巽之震。按：离为日、为暑。坎为月、为寒。三四句更是意味深长，焦氏境界之高，不让周、孔。	zhong fu zhi jin
中孚之明夷：争利王市，朝多君子。苏氏六国，获其荣宠。伏巽为利市，震君，故曰王市。坤为朝，震为君子、为苏。坤为国，坎卦数六，故曰六国。言苏秦说六国，佩六国相印也。	zhong fu zhi ming yi
中孚之家人：六蛇奔走，俱入茂草。惊于长涂，畏惧啄口。详丰之巽。	zhong fu zhi jia ren
中孚之睽：悬貆素餐，食非其任。失舆剥庐，休坐徙居。详颐之益。	zhong fu zhi kui
中孚之蹇：欢欣九子，俱见大喜。携提福善，王孙是富。此用中孚象。震为欢欣，数九，故曰九子。艮手为提携、为孙。震君，故曰王孙。至，元本作善。依汲古。	zhong fu zhi jian
中孚之解：伯夷叔齐，贞廉之师。以德防患，忧祸不存。详革之否。	Zhong fu zhi jie
中孚之损：雄圣伏名，人匿麟惊。走凤飞北，乱溃未息。详否之大过。	zhong fu zhi sun
中孚之益：久鳏无偶，思配织女。求其非望，自令寡处。艮为鳏。坤女，巽为绳、为织，故曰织女。艮为求、为望，巽为寡。言织女为天孙，不能求也。	zhong fu zhi yi
中孚之夬：破亡之国，天所不福，难以止息。兑为破，坤为国。坤伏不见，故曰天所不福。乾为天。	zhong fu zhi kuai
中孚之姤：老慵多郤，弊政为贼。阿房骊山，子婴失国。伏坤为老，坤柔，故曰老慵。巽为隙。郤、隙同。巽伏为贼，坤为弊、为政，故曰弊政为贼。《中孚》艮为房、为山。震马，故曰骊山。艮少，故曰子婴。郤，汲古讹欲。依宋、元本。	zhong fu zhi gou
中孚之萃：三羖六?，相随俱行。迷入空泽，遥涉虎庐。为所伤贼，死于牙腹。详同人之蒙。经，元本作遥。依汲古。	zhong fu zhi cui
中孚之升：嗫嗫处惧，昧冥相抟。多言少实，语无成事。震言，正反兑亦为言，故曰喋嗫。喋嗫，多言也。震为笑乐，故曰噱嚾。噱，大笑。嚾音欢，喧嚣也。坤为黑，故曰昧冥。伏艮为抟，正反艮，故曰相抟。正反兑，故曰多言。坤虚，故曰少实，语无成事。坤为事。喋，宋本讹嗫。汲古讹噬。兹依元本。噱嚾，宋、元本讹处惧。依汲古。噱，汲古讹作。于是宋、元本又由而竟作处矣。以此证汲古所据之本，前于宋、元。嚾，汲古明夷之豫、谦之乾皆讹为耀，独此处存其真。而宋、元本则讹为惧，明夷之豫、谦之乾则又皆讹为曜。于此见汲古本之可贵也。抟，各本皆作搏，然与嚾不韵。故决其为抟字。以抟与搏形太近也，且明夷之豫，宋本作传，尤为作抟确证。	zhong fu zhi sheng
中孚之困：武阳渐离，击筑善歌。慕丹之义，为燕助轲。阴谋不遂，霍自死亡，功名贾施。《史记·刺客传》：荆轲奉樊于期首函，秦舞阳奉地图。及事败，秦人大索太子丹及荆卿之客。高渐离“善击筑”，秦王乃“其目”，使击筑于侧。后以“铅置筑中”击秦王，乃被杀。伏震为舞、为筑、为歌。艮手为击，故曰击筑善歌。坎赤，故曰丹。兑为燕，震为轲，故曰为燕助轲。坎为阴谋，离为目，坎为失，故曰目。，《索隐》曰：以马矢薰目，令失明也。坎为棺椁，故曰死亡。震为功，艮为名，艮震皆伏，故曰功名何施。舞，宋、元本作武。依汲古。，汲古作霍。依宋、元本。目，宋、元本作自。何作贾。均依汲古。助，汲古作荆，依宋、元本。	zhong fu zhi kun
中孚之井：尹氏伯奇，父子分离。无罪被辜，长舌为灾。详讼之大有。	zhong fu zhi jing
中孚之革：五精乱行，政逆皇恩。汤武赫怒，共伐我域。《东京赋》：“辨方位而正则，五精帅而来摧。”注：“五精，五方星也。”伏艮为星，坤为乱，震为行，故曰五精乱行。伏坤为政，坤逆行，故曰政逆。皇恩为“怠遑”讹字。《诗·商颂》：“不敢怠遑。”笺：“怠，惰；遑，暇也。”怠遑，言怠惰敖嬉也。坤柔，故曰怠遑。震为王，故曰汤武。震为怒、为伐，坤为域。全用旁通象。	zhong fu zhi ge
中孚之鼎：西历玉山，东入玉门。登上福堂，饮万岁浆。通《屯》。坎位西，震为玉，互艮，故曰玉山，故曰玉门。震为东也。震为登、为福，艮为堂。坤为万岁、为浆，震口，故曰饮万岁浆。	zhong fu zhi ding
中孚之震：行触夫忌，与司命牾。执囚束缚，拘制于吏，幽人有喜。震为行，坎为忌讳。讳，避也。坎隐，故曰忌。伏巽为命，坎为忤，故与司命忤。艮为执囚、为拘制。伏巽为束缚。艮为官吏、为幽人。震为喜。大忌，宋本作“夫忌”。元本作“天忌”。汲古作“忌讳”。依《剥》林校。因“夫”、“天”皆“大”之讹，故知决为大字。忤，宋、元本作牾，似为牾之讹字。兹依汲古。	zhong fu zhi zhen
中孚之艮：机父不贤，朝多谗臣。君失其政，保家久贫。机，疑为“皇”之讹。《诗·小雅》：“皇父卿士……谗口嚣嚣。”《林》似本此。艮初至五正反震，故曰谗。互震为君，艮为臣。坎为失。“保”疑为“使”之讹。家，汲古作我。依宋、元本。艮为家。	zhong fu zhi gen
中孚之渐：三人俱行，北求大?。长孟病足，请季负囊。柳下之贞，不失我粮。详同人之丰。不失我邦者，按《家语》：齐求岑鼎于鲁，鲁与膺鼎。齐侯曰：柳下季谓是则受之。鲁侯请季。季曰：与齐鼎，求免君国也。但臣亦有国，免君之国，破臣之国，亦君之所恶也。鲁乃以真鼎往。此《林》屡见，皆作“骊黄”，惟此作“我邦”，于事独切。长孟，汲古作孟长。依宋、元本。邦，宋、元本作粮。亦后人所改，以求叶韵。独汲古于此字存其真。负粮，依革之恒校。各本皆作囊。《渐》下艮为季、为负，上巽为粮。事详革之恒。	zhong fu zhi jian
中孚之归妺：鹊思其雄，欲随凤东。顺理羽翼，出次须日。中留北邑，复归其室。详需之离。须日、中，汲古作日中、须。依宋、元本。	zhong fu zhi gui mei
中孚之丰：常得自如，不逢祸灾。离为祸灾。按：震为生、为德、为神，故曰常德自如。	zhong fu zhi feng
中孚之旅：白鹄游望，君子以宁。履德不愆，福禄来成。互巽为白，艮为鹄、为望，故曰白鹄游望。艮为君子，艮安，故曰宁。伏震为履，为福禄。	zhong fu zhi lv
中孚之巽：肤敏之德，发愤晨食。虏豹擒说，为王得福。详大有之困。晨，汲古作忘。说作越。皆非。	zhong fu zhi xun
中孚之兑：百足俱行，相辅为强。三圣翼事，国富民康。详屯之履。宋、元本无第四句。依汲古。	zhong fu zhi dui
中孚之涣：生不逢时，困且多忧。年衰老极，中心悲愁。艮为时，震为生。下坎，故曰困且多忧。艮为寿，故曰年老。坎为中心、为悲愁。	zhong fu zhi huan
中孚之节：出门蹉跌，看道后旅。买羊逸亡，取物逃走。空手握拳，坐恨相咎。艮为门，震为出。坎蹇，故曰蹉跌。震为大涂、为后。兑为羊，与震连体，故曰逸亡。艮为手，正反艮相对，故曰空手握拳。坎为恨。	zhong fu zhi jie
中孚之小过：牧羊稻田，闻虎喧欢。畏惧惕息，终无祸患。详随之渐。	zhong fu zhi xiao guo
中孚之既济：龙潜凤北，其子变服，阴孽萌作。北，汲古作池。依宋、元本。箕，宋、元本作“其”。依汲古。“其子”与蜀才读同。且其、箕音同，非讹字。不过他《林》皆作“箕”，故从汲古。	zhong fu zhi ji ji
中孚之未济：国无比邻，相与争强。纷纷匈匈，天下扰忧。匈匈，汲古作凶凶。依宋、元本。攘，宋、元本作忧。依汲古。小过之第六十二	zhong fu zhi wei ji
小过之小过：初虽惊惶，后反无伤，受其福庆。震为惊、为后、为福庆。	xiao guo zhi xiao guo
小过之乾：积德累仁，灵佑顺信，福祉日增。乾为仁德、为信、为福，顺行。纯乾，故曰积、曰累。	xiao guo zhi gan
小过之坤：谨慎重言，不幸遭患。周邵述职，脱免牢开。此用小过象。艮为谨慎。震为言，正反震，故曰重言。互大坎为患。震为周、为召。坎为牢狱，艮为门。震出在外，故曰脱免。门，宋、元本作开。依汲古。	xiao guo zhi kun
小过之屯：鸟飞鼓翼，喜乐尧德。虞夏美功，要荒宾服。艮为鸟，震为翼、为鼓、为飞。为帝，故曰尧，故曰虞夏。坤为要荒。	xiao guo zhi tun
小过之蒙：牙孽生齿，室堂启户。幽人利贞，鼓翼起舞。详临之姤。	xiao guo zhi meng
小过之需：使伯东求，拒不肯行。与叔争讼，更相毁伤。依离之明夷校。采桑，各本皆讹东求。	xiao guo zhi xu
小过之讼：手足易处，头尾颠倒。公为雌妪，乱其蚕织。详夬之蹇。惟此用小过象。艮为手在下，震为足在上，故曰易处。艮为头在下，覆艮为尾在上，故曰颠倒。震为公，与兑连体，故曰公为雌妪。巽为蚕、为织。巽陨，故曰乱。	xiao guo zhi song
小过之师：匠卿操斧，豫章危殆。袍衣脱剥，禄命讫已。刘毓松云，《左传·襄公四年》：“匠庆用蒲圃之。”庆、卿古通用。匠卿即匠庆，鲁匠人也。伏巽为工，故曰匠卿。震为木，故曰豫章。坎为危殆，震为袍衣。伏巽为命，坤丧，故曰讫已。讫，终也。“卿”或为“庆”之音讹字。豫章，大木也。	xiao guo zhi shi
小过之比：天女踞床，不成文章。南箕无舌，饭多砂糠。虚象盗名，雌雄折颈。详大畜之益。糠，元本讹糖。依汲古。	xiao guo zhi bi
小过之小畜：大椎破毂，长舌乱国。墙茨之言，三世不安。艮为椎，震为毂。兑毁，故曰破毂。兑为舌，震为大兑，故曰长舌。巽为墙，坎为茨。《毛传》：“茨，蒺藜也。”震为言，数三，艮为世，故曰三世。	xiao guo zhi xiao xu
小过之履：衘命辱使，不堪厥事。中坠落去，更为负载。巽为兑口，巽为命，故曰衔命。巽为陨落，故曰中堕落去。伏艮为童仆，故曰斯吏。《后汉书·左雄传》：“职斯禄薄。”注，斯，贱也。堕，各本皆作坠。斯吏作负载。兹依未济之坎校。	xiao guo zhi lv
小过之泰：三虵共室，同类相得。甘露时降，生我百谷。伏巽为蛇，艮为室，数三，故曰三蛇共室。兑为露，震为生、为百谷。	xiao guo zhi tai
小过之否：衣绣夜游，与君相逢。除患解惑，使我不忧。详归妹之大有。衣宵，原作“衣”。“遭”作“逢”。归妹之大有、旅之小过，“”皆作“宵”。按《礼记》郑注：“宵即缯也。与义略同。”兹作，似宵之音讹字。以焦用《礼记》字，此不应独否。又逢字上下不协。皆依归妹之大有校。我，汲古作君。依宋、元本。	xiao guo zhi pi
小过之同人：被发兽心，难与为邻。来如风云，去如绝弦，为狼所残。此用小过象。震为发。艮为兽，互大坎为心，故曰兽心。巽为风，坎为云，故曰来如风云。巽为弦，兑为绝。艮为狼，兑口，故曰为狼所残。云，汲古作雨。依宋、元本。	xiao guo zhi tong ren
小过之大有：刚柔相呼，二姓为家。霜降既同，惠我以仁。详家人之损。	Xiao guo zhi da you
小过之谦：牛耳聋聩，不晓齐味。委以鼎俎，治乱愦愦。马，依颐之鼎校。各本皆作耳。	xiao guo zhi qian
小过之豫：低头窃视，有所畏避。行作不利，酒酢鱼馁，众莫贪嗜。详鼎之解。作，汲古作旅。酢作酸。依宋、元本。	xiao guo zhi yu
小过之随：雨师娶妇，黄岩季子。成礼既婚，相呼南上，膏我下土，年岁大有。详井之坤。去，汲古作上。依宋、元本。	xiao guo zhi sui
小过之蛊：戴盆望天，不见星辰。顾小失大，遁逃墙外。详贲之蒙。	xiao guo zhi gu
小过之临：二人辇车，徙去其家。井沸釜鸣，不可以居。兑卦数二，震为人、为车。为行，故曰徙。伏艮为家。兑为井，坤水在上，故曰井沸。坤为釜，震为鸣，故曰釜鸣。艮为居，艮伏，故曰不可居。	xiao guo zhi lin
小过之观：攘臂反肘，怒不可二。佷戾腹心，无以为市。艮为臂、为肘。伏震为归，故曰反肘。震为怒，艮为狼，坤为腹心。巽为市。止，宋、元本作二。“狼”讹“佷”。“与”作“以”。俱依汲古。狼戾腹心者，言心怀毒佷叵测也。	xiao guo zhi guan
小过之噬嗑：汤世之忧，转解喜来。离火坎水，故曰汤火。震为解、为喜。言由坎忧转为震喜也。火，宋、元本作世。依汲古。按：《噬嗑》互坎为水，下互艮为火，上离亦火，故曰汤火。	xiao guo zhi ke shi
小过之贲：忠信辅成，王政不倾。公刘肇举，文武绥之。坎为忠信，震为王。艮成终，故曰成王。言周公辅佐成王也。震为公，艮为基。离为文，震为武，故曰文武绥之。基，宋、元本作“举”。依汲古。	xiao guo zhi ben
小过之剥：登高斩木，顿踬陷险。车倾马疲，伯叔吁嗟。一阳在上，故曰登高。艮为木、为刀剑，故曰斩木。震为车，震覆，故曰车倾。坤为马、为劳，故曰马罢。罢、疲同，音婆，与嗟韵。罢，汲古作疲。依宋、元本。第四句，汲古作叔伯嗟嘘。乃后人所改，以与疲叶。岂知疲音皮，皮音婆。古经传罢倦之罢，固皆读婆也。凡《易林》罢字，无不协婆。以此见《易林》用字之古，与经传同。《易·中孚·六三》“罢”与“歌”韵，是其证也。	xiao guo zhi bo
小过之复：桑方陨落，黄败其叶。失势倾侧，如无所立。首二句，宋本作“桑之陨落，黄败其叶”。元本作“桑方落陨”。次句同宋。汲古作“桑方陨落，黄叶败散”。兹依履之噬嗑校。	xiao guo zhi fu
小过之无妄：鸾凤翱翔，集于喜国。念我伯姊，与母相得。伏坤为文，艮鸟，故曰鸾凤。艮为家国，巽长女，故曰伯姊。伏坤为母。家，宋、元本作喜。依汲古。惟汲古作国家。非。依宋、元本。	xiao guo zhi wu wang
小过之大畜：阴淫所居，盈溢过度，伤害禾稼。通《萃》。坤为阴、为水，兑泽亦为水，故曰阴淫、曰盈溢。巽为禾稼，兑毁，故曰伤害禾稼。盈，宋、元本作益。非。依汲古。	xiao guo zhi da xu
小过之颐：霄冥高山，道险峻难。王孙罢极，困于阪间。艮为天，故曰霄。《玉篇》：“霄，云气也。”霄冥高山，言山高入霄汉青冥之间也。震为王，艮为孙。坤为劳，故曰罢极。艮为道、为阪。坤为困苦，正反艮，故曰困于阪间。	xiao guo zhi yi
小过之大过：和璧隋珠，为火所烧。冥昧失明，夺精无光，弃于道傍。通《颐》。震为珠、为玉。艮为火，故曰为火所烧。坤为黑，故曰冥昧失明、曰夺精无光。震为精。艮为光、为道。夺，宋本讹奋。依元本、汲古。于，元本作其。依宋本、汲古。	xiao guo zhi da guo
小过之坎：虞君好神，惠我老亲。恭承宗庙，虽愠不去，复我内事。《左传·僖公五年》虞公曰：“吾享祀丰洁，神必据我。”故曰好神。互震为神。艮为宗庙。坎为愠。神，汲古作田。非。依宋、元本。惠，元本作恶。依宋本、汲古。虽，汲古作长。依宋、元本。	xiao guo zhi kan
小过之离：爪牙之夫，怨毒祈父。转忧与己，伤不及母。详谦之归妹。士，宋、元本作夫。依汲古。祈，元本作圻。依宋本、汲古。	xiao guo zhi li
小过之咸：仓盈庾亿，宜稼黍稷，年岁有息。详乾之师。	xiao guo zhi xian
小过之恒：窗牖户房，通利光明。贤智辅圣，仁德大行。家给人足，海内殷昌。详大畜之升。房，汲古讹“傍”。	xiao guo zhi heng
小过之遁：切切之患，凶重忧荐，为虎所吞。伏坤为忧患、为凶。艮为虎，伏兑口，故曰为虎所吞。切切，汲古作，依宋、元本。	xiao guo zhi dun
小过之大壮：水无鱼池，陆为海涯。君子失居，小人相携。坤为水、为鱼，坤伏，故曰水无鱼滋。滋，生也。伏艮为陆，坤为海，艮坤相连，故曰陆为海涯。艮为君子、为居，巽陨落，故失居。坤为小人，重坤，故曰相携。滋，宋、元本作池。依汲古。	xiao guo zhi da zhaung
小过之晋：九疑郁林，沮湿不中。鸾凤所恶，君子攸去。详无妄之巽。	xiao guo zhi jin
小过之明夷：六翮况飞，走归不及。脱归王室，亡其騂特。震为翮、为飞，坎数六，故曰六翮泛飞。震为走、为归。坎陷，故不及。震为王。坎为室、为马。坎为赤，故曰骍。骍，赤色马也。坤为牛，故曰特。坤丧，故曰亡其骍特。泛，宋、元本作况。依汲古。	xiao guo zhi ming yi
小过之家人：不直庄公，与我争讼。媒伯无礼，自令塞壅。详前大畜之无妄。“庄”前作“杜”，莫知孰是，姑两存之。	xiao guo zhi jia ren
小过之睽：仓庾多亿，宋公危殆。吴子巢门，殒命失所。详兑之蛊。疮痍多病，元本、汲古作仓庚多亿。依宋本。	xiao guo zhi kui
小过之蹇：失羊捕牛，无损无忧。兑为羊，兑伏，故曰失羊。艮为牛，艮手，故曰捕牛。按：《蹇》通《睽》。兑为羊，兑伏藏不见，故曰失羊。艮为牛、为手，故曰捕牛。失羊而得牛，故曰无损无忧。	xiao guo zhi jian
小过之解：夏麦麸?，霜击其芒。疾君败国，使我诛伤。详泰之贲。麸，依宋、元本。汲古作“”。非。	xiao guo zhi jie
小过之损：昧昧暗暗，不知白黑。风雨乱扰，光明伏匿，幽王失国。坤黑，故曰昧暗。巽为白，巽伏，故不知。坤为风、为乱，兑为雨，故曰风雨乱扰。艮为光明，坤闭，故伏匿。震为王，坤黑，故曰幽王。坤为国、为丧，故曰失国。	xiao guo zhi sun
小过之益：执斧破薪，使媒求妇。和合二姓，亲迎斯须。色比毛嫱，姑翁悦喜。详家人之渐。毛嫱，古美女名。第四句，宋、元本作“亲迎斯须”。非。依汲古。	xiao guo zhi yi
小过之夬：六疾生狂，痴走妄行。北入患门，与祸为邻。伏坤为疾，乾数六，故曰六疾。兑刚鲁，故曰独、曰妄、曰痴。乾为行。坤为祸患、为门，位北，故曰北入患门。第二句，元本作“妄痴走行”。依宋本、汲古。	xiao guo zhi kuai
小过之姤：驱羊就群，佷不肯前。庆季愎谏，子之被患。通《复》。震为羊，坤为群。坤闭，故不前。震为谏。坤为患。《左传·襄公二十八年》：庆嗣谓庆封曰，“祸将作矣”，请“速归”。庆封不听。又，其女卢蒲姜曰：“夫子愎，莫之止，将不出。”子之，即庆舍，为庆封子。庆季，即庆封。后子之被卢蒲癸刺死，庆封奔鲁。佷，汲古作狼。依宋、元本。	xiao guo zhi gou
小过之萃：二人异路，东趍西步。十里之外，不相知处。共，依比之损校。各本皆作异。非。	xiao guo zhi cui
小过之升：义不胜情，以欲自营。覩利危躬，折角摧颈。详前。危，汲古讹为。依宋、元本。几，皆作睹。依坤之丰校。	xiao guo zhi sheng
小过之困：骚骚扰扰，不安其类。疾在颈项，凶危为忧。巽进退不果，故曰骚扰、曰不安。坎为疾，艮为项颈。艮伏兑，见兑毁在上，故曰疾在头颈。坎为危忧。	xiao guo zhi kun
小过之井：三河俱合，水怒涌跃。坏我王屋，民困于食。详蛊之颐。	xiao guo zhi jing
小过之革：阳曜旱疾，伤病稼穑，农人无食。离火，故曰阳曜、曰旱伏。坎为疾病，巽为稼墙。伏震为耕，故曰农人。坤虚，故无食。	xiao guo zhi ge
小过之鼎：流浮出食，载劵入屋。释鞍系马，西南庑下。通《屯》。坎水坤水，故曰流浮。震为出、为食。坤为载。豢，《说文》：“以谷圈养豕也。”坎为豕，故曰载豢入屋。艮为屋。震为马、为释，巽为辔、为系，故曰释辔系马。坤为西南、为下。上艮，故曰庑下。辔，宋、元本作“鞍”。依汲古。	xiao guo zhi ding
小过之震：门户之居，可以止舍。进仕不殆，安乐相保。互艮为门户、为居。艮止，故曰舍。艮为官，故曰仕。震为进、为乐。坎为殆，震解，故不殆。仕，汲古讹士。依宋、元本。按：艮官、震进、坎殆、震解，释进仕不殆如行云流水。震为生、为万物之出处，故而不殆。	xiao guo zhi zhen
小过之艮：过时不归，雌雄苦悲。徘徊外国，与母分离。详豫之大壮。	xiao guo zhi gen
小过之渐：中田有庐，强塲有瓜。献进皇祖，曾孙寿考。坎为中。艮为田、为庐、为疆场、为瓜。艮为寿、为祖，又为曾孙。《林》词皆《小雅》诗句。	xiao guo zhi jian
小过之归妺：失恃无友，嘉福出走，傫如丧狗。艮为时、为友、为家。艮覆，故曰失时、曰无友、曰覆家。震为出走。艮为狗，艮覆，故曰丧狗。全取反艮象。《家语》：孔子在卫东门外，累累如丧家之狗。累，汲古作何。依宋、元本。	xiao guo zhi gui mei
小过之丰：反鼻岐头，三寡独居。艮为鼻，上卦艮反，故曰反鼻。《释名》：“物两为岐。”艮为头，艮反向上，故象形曰“岐头”。巽为寡，二至五正反巽，又兑卦数二，故曰二寡。二，宋、元本作三。依汲古。	xiao guo zhi feng
小过之旅：衣裳颠倒，为王来呼。成就东周，封受大福。通《节》。震为衣裳，正反震，故曰衣裳颠倒。震为王，兑为呼。《诗·齐风》：“颠倒衣裳……自公召之。”震为东、为周，艮为成，故曰成就东周。震为福。义与毛异。	xiao guo zhi lv
小过之巽：飞不远去，还归故处，兴事多悔。巽进退不果，故曰飞不远去，还归故处。伏震为飞、为反，故曰还归。	xiao guo zhi xun
小过之兑：含血走禽，不晓五音。匏巴鼓瑟，不悦于心。瓠巴，人名。《荀子》：“瓠巴鼓瑟，游鱼出听。”《列子》：“瓠巴鼓瑟，而鸟舞鱼跃。”首二句，言鸟兽含有气血，并不晓音律。然一闻瓠巴鼓瑟而感于心也。伏坎为血，艮为禽。伏震为音，巽卦数五，故曰五音。艮为瓠，震为鼓、为瑟。坎为心，坎忧，故不悦。瓠，汲古讹匏。依宋、元本。按：天之在我者德也，音律之妙，直通天人（万物）。音律为上帝的语言，直通灵境，可不通乎？	xiao guo zhi dui
小过之涣：求玉获石，非心所欲，祝愿不得。震为玉，艮为求、为石，故曰求玉获石。坎为心愿，坎失，巽陨，故不得。	xiao guo zhi huan
小过之节：山崩谷绝，大福尽歇。泾渭失纪，玉石既已。历，各本皆作石。依屯之蒙校。既，尽也。	xiao guo zhi jie
小过之中孚：杂目惧怒，不安其居。散涣府藏，无有利得。震为怒，互大离，故曰瞋目惧怒。艮为居、为安，风陨落，故不安其居。艮为府。巽为散涣、为利。此指吕须散弃财宝事。	xiao guo zhi zhong fu
小过之既济：众邪充侧，凤凰折翼。微子复北，去其邦国。多用半象。	xiao guo zhi ji ji
小过之未济：六月采芑，征伐无道。张仲方叔，克敌饮酒。详离之坎。方叔、克敌，汲古作叔季、孝友。依宋、元本。既济之第六十三	xiao guo zhi wei ji
既济之既济：玄兔指掌，与足相恃。谨讯诘问，诬情自直。冤死谁告，口为身祸。多用半象。指，汲古作“捐”。“恃”作“视”。“诬”作“”。“直”作“侣”。“宛死谁告”作“死诬难告”。均依宋、元本。	ji ji zhi ji ji
既济之乾：游驹石门，騄耳安全。受福西邻，归邑玉泉。乾为门、为石、为马，故曰游驹石门、曰騄耳。坎为西邻、为泉。乾为玉。隐，宋、元本作邑。依汲古。	ji ji zhi gan
既济之坤：阳春生草，万物盛兴。君子所居，灾祸不到。坤为茅茹，故曰草、曰万物。坤为风、为祸灾。风，宋、元本作盛。依汲古。坤为风，失传象。	ji ji zhi kun
既济之屯：人无足法，缓除才出。雄走羊惊，不失其家。前四句三字句，末四字句。震为人、为足。伏巽下断，故曰无足。坎为法律。除，授官也。坤柔，故曰缓除。言人有疾，不能授官也。坤为牛。震为出、为雄、为羊、为惊。艮为家。家，音姑，与除韵。缓，汲古作绂。依宋、元本。牛，宋、元本作“才”。依汲古。	ji ji zhi tun
既济之蒙：太山止奔，变见太微。陈吴废忽，作为祸患。艮为山，震东，故曰泰山。泰山，东岳也。震为奔。艮为星，故曰太微。坤坎皆在北，太微，北极星也。陈吴皆讹字，疑“吴”为“突”之形讹，“陈”为“臣”之音讹。言祭仲臣突废忽也。事见《左传·桓公十一年》。突，郑厉公。忽，郑昭公。坤为臣。坎为祸患。山，元本作上。上作止。依宋本、汲古。吴，汲古作“吾”。“微”作“傲”。依宋、元本。	ji ji zhi meng
既济之需：乘龙吐光，使暗后明。燎猎大得，六师以昌。乾为龙。离为光，互兑口，故曰吐光。坎为暗。离为明、为燎。坎数六，坎众，故曰六师以昌。言文王因猎得太公也。第二句宋、元本先作使。依汲古。后，宋本、汲古作复。依元本。又，吐光，汲古作光土。六作太。均依宋、元本。《山海经》：天不足西北，有龙街烛照天门。	ji ji zhi xu
既济之讼：羊头兔足，羸瘦少肉。漏囊贮粟，利无所得。详剥之恒。按：《讼》棩通《明夷》。伏震为羊、为兔、为足，乾为首，故曰羊头兔足。坎为肉，伏坤虚空，故曰少肉、曰不饱。坤为囊，巽下断，故曰漏囊。巽为利，兑折，故曰利无所得。	ji ji zhi song
既济之师：因祸受福，喜盈其室。螟虫不作，君无可得。坤为祸。震为福、为喜。坎为室。巽为螟虫，巽伏，故曰不作。震为君，坤为苛忒。震解，故无。苛忒，宋、元本讹可得。依汲古。	ji ji zhi shi
既济之比：舜升大禹，石夷之野。徵诣王阙，拜治水土。王庭，汲古作黄门。依乾之中孚。	ji ji zhi bi
既济之小畜：乌子鹊雏，常与母俱。顾类群族，不离其巢。伏艮为鸟，震为鹊。坤为母、为群、为族类。艮为巢。族，汲古作聚。依宋、元本。	ji ji zhi xiao xu
既济之履：夷羿所射，发辄有获。矰加鹊鹰，双鸟俱得。元本注，夷羿，古之善射者。伏震为射，坎为获。系缴于矢曰矰。巽为矰，艮为鹰，震为鹊。坤数二，故曰双鸟。矰，汲古讹“增”。“鹊”作“仓”。俱依宋、元本。	ji ji zhi lv
既济之泰：晨风文翰，大举就温。昧过我邑，羿无所得。详小畜之革。文，翰鸟也。	ji ji zhi tai
既济之否：六喜三福，南至欢国。与喜忻乐，圭我洁德。乾为喜福，数六，艮数三，故曰六喜三福。乾为南，坤为国。乾为金玉，故曰洁德。同，宋本作忻。嘉作珪。均依汲古。	ji ji zhi pi
既济之同人：鬭龙股折，日遂不明。自外为主，弟伐其兄。《左传·庄公十四年》：“内蛇与外蛇斗于郑南门中，内蛇死。”后宋人劫祭仲，纳厉公。所谓自外为主也。厉公入，昭公出奔，所谓弟伐其兄也。《同人》巽为股，伏震为龙。坎为折，故曰折股。离为日，在下，故不明。震为主、为兄。坎为震弟。	ji ji zhi tong ren
既济之大有：蒙庆受福，有所获得，不利出门。通《比》。坤为民，拱向九五，故曰有获。坤为域，坤闭，故不利出域。域，宋、元本作“门”。非。依汲古。	ji ji zhi da you
既济之谦：蛮戎夷狄，太阴所积。涸冰冱寒，君子不存。详前师之巽。	ji ji zhi qian
既济之豫：畏昏潜处，候时昭明。卒遭白日，为荣禄主。详大有之中孚。世荣，依校。各本皆作荣禄。	ji ji zhi yu
既济之随：水流趍下，欲至东海。求我所有，买鲂与鲤。详益之无妄。	ji ji zhi sui
既济之蛊：冠带南游，与福喜期。徼于嘉国，拜为逢时。拜位，依坎之井校。宋、元本作拜为。汲古作释为。均非。	ji ji zhi gu
既济之临：莎鸡振羽，为季门户。新沐弹冠，仲公悦喜。莎鸡，蟋蟀也。《诗·豳风》：“六月莎鸡振羽。”伏艮为季，坤为门户。为，疑为在之讹。言莎鸡在季门户也。《诗》：“九月在户”是其证。伏艮为冠，艮手，故曰弹冠。仲父，管仲也。管仲初至，齐桓公为三薰三沐然后见，即以为相。震为乐，乾为父，故曰仲父悦喜。	ji ji zhi lin
既济之观：结衿流粥，遭谗桎梏。周召述职，身受大福。坤为衿、为结。为浆，故曰粥。伏震为周、召。坤为身。按，管子初见桓公，绌缨捷衽，使人操斧。结衿，即捷衽，罪人之服也。粥、鬻通，养也。结衿流粥者，言得罪而流寓在外也。周、召者，周、召公也。《扬子法言·先知篇》云：“召公述职，蔽芾甘棠。”言甘棠诗为召公述职时，听讼树下也。身受大福者，言罪人蒙召公恩，得释也。盖鲁、韩诗说，只言听讼，齐说兼平反冤狱也。粥，汲古作“弼”。局本作“溺”。兹从宋、元本。但仍恐有讹字。	ji ji zhi guan
既济之噬嗑：田鼠野鸡，意常欲逃。拘制笼槛，不得动摇。详需之随。	ji ji zhi ke shi
既济之贲：居华巅，观浮云。风不摇，雨不濡。心平安，无咎忧。艮为华颠、为观。坎为云，伏巽为风，坎为雨。风雨皆在山下，故不被其祸。坎为心、为忧。三字句，依宋、元本。不，元本作之。依宋本。汲古作“居华山巅，游观浮云。有雨不濡，心乐无忧”。作四字句。皆后人妄改，非。	ji ji zhi ben
既济之剥：倾倚将颠，不能得存。英雄作业，家困无年。阳穷上反下，故曰将颠。坤为乱、为亡，故不能存。艮为家，坤为年，坤丧，故无年。乱不能存，宋本作“不能得存”。依汲古。按：《剥》覆为《复》，刚反，故曰将颠。震为生、为武，故曰英雄作业。坤逆、为亡，故曰乱不能存。	ji ji zhi bo
既济之复：心愿所喜，今乃逢时。保我利福，不离兵革。详兑之蹇。	ji ji zhi fu
既济之无妄：灵龟陆处，盘桓失所。阿衡退耕，夏封于国。艮为龟、为陆。艮止，故盘桓。巽为衡、为夏，坤为国，故曰夏封于国。夏，元本作忧，依宋本、汲古。	ji ji zhi wu wang
既济之大畜：弱水之右，有西王母。生不知老，与天相保，不利行旅。伏坤为水，坤柔，故曰弱水。互兑为右、为西。伏坤为母，乾为王，故曰王母。乾为老、为天。震为行旅，兑折，故不利。元注，柳宗元曰：“西海之山有王母，神仙所居。其下有水，散涣无力，不能负芥。”	ji ji zhi da xu
既济之颐：抱瓌求金，日暮坐吟。终月卒岁，竟无成功。瑰，《说文》：珠也。震为珠，艮为抱、为求、为金。抱瑰求金，必不能得，故日暮坐吟也。艮为日，坤为暮，震为吟。伏兑为月，坤为岁，艮为终，故曰终月卒岁。坤丧，故无功。月，汲古作身。依宋、元本。	ji ji zhi yi
既济之大过：言笑未毕，忧来暴卒。身加扼槛，囚系缚束。详明夷之大过。槛缆，宋本作搤槛。元本作搤。兹依汲古。	ji ji zhi da guo
既济之坎：望幸不到，文章未成。王子逐兔，犬踦不得。详谦之既济。	ji ji zhi kan
既济之离：震栗恐惧，多所畏恶。行道留难，不可以步。详前蒙之涣。	ji ji zhi li
既济之咸：雄狐绥绥，登山崔嵬。昭告显功，大福允兴。详咸之贲。	ji ji zhi xian
既济之恒：火起吾后，喜炙仓庑。龙衘水深，潠注屋柱，虽忧无咎。详噬嗑之兑。我，宋、元本作仓。依汲古。衔，汲古作含。屋作吾。均依宋、元本。泉噀，宋、元本作噀注。汲古作深噀。依噬嗑之兑校。	ji ji zhi heng
既济之遁：危坐至暮，请求不得。膏泽不降，政戾民忒。详需之颐。	ji ji zhi dun
既济之大壮：孟春和气，鹰隼搏鸷。众雀忧愦。震为长、为春。兑悦，故曰和气。伏艮为鹰隼、为雀。伏坤为众，故曰众雀。坤为忧。	ji ji zhi da zhaung
既济之晋：缓法长奸，不肯理冤。浮沉失节，君受其患。坎为法，坤柔，故曰缓法。坎为奸、为冤、为酒，故曰沈湎。艮为节，坎失，故曰失节。震为君，二至四震覆，坤为患，故曰君受其患。能，宋、元本作肯。沈作浮。均依汲古。湎，宋、元本作沈。汲古讹酒。依局本。	ji ji zhi jin
既济之明夷：鱼鳖贪饵，死于网钓。受危国宠，为身殃咎。坤为鱼，离为鳖，震为饵。离为网，坎为矫柔，故为钩。坎为危，震为宠，坎震连，故曰受危因宠。坤为身、为殃咎。钩，汲古作钓。依宋、元本。因，宋、元本作国。依汲古。	ji ji zhi ming yi
既济之家人：金精辉怒，带剑过午。徘徊高库，宿于山谷。两虎相拒，弓矢满野。详噬嗑之泰，及震之豫。耀，宋、元本作辉。依汲古。库，汲古作原。依宋、元本。高库，地名。	ji ji zhi jia ren
既济之睽：四目相望，稍近同光，并坐鼓簧。离为目，兑数四，故曰四目。重离，故曰相望、曰同光。兑为舌，故曰簧。	ji ji zhi kui
既济之蹇：茹芝饵黄，饮酒玉英。与神流通，长无忧凶。详旅之复。塗饮，依校。各本作饮酒。	ji ji zhi jian
既济之解：求璋嘉乡，恶虵不行。道出岐口，还复其床。伏巽为蛇、为床。震为行、为道、为口、为反。獐、歧似用半艮象。道出歧口，汲古作豳歧口还。依宋本。元本“岐”作“歧”。复反，宋、元本作“还复”。依汲古。	ji ji zhi jie
既济之损：天门地户，幽冥不覩，不知所在。艮为天、为门，在戌亥。《乾凿度》以“戌亥为天门”，以“辰巳为地户”。兑在辰巳，故曰天门地户。坤为地、为户也。坤黑，故曰幽冥不睹。汲古作观。依宋、元本。此《林》皆言先天卦位。按：《损》上艮为天、为门，失天艮居西北戌亥，故曰天门。兑先天居东南辰巳，故曰地户。互坤十二月卦居亥，亥为冬，为夜，故曰幽冥不睹。	ji ji zhi sun
既济之益：跌足息肩，有所忌难。金城铁郭，以铜为关。藩屏自卫，安止无患。详遁之旅。	ji ji zhi yi
既济之夬：三雁俱飞，欲归稻池。先涉雚泽，为矢所射，伤我胸臆。萑，宋、元本作雚。汲古作山。依屯之旅校。	ji ji zhi kuai
既济之姤：济流难渡，濡我衣袴。五子善棹，脱无他故。通《复》。坤为水、为济。重坤，故曰深。乾为衣，巽为裤。数五，故曰五子。震为子、为棹、为脱。五，汲古作王。依宋、元本。	ji ji zhi gou
既济之萃：饮酒醉酗，跳起争鬭。伯伤叔僵，东家治丧。详比之鼎。	ji ji zhi cui
既济之升：跌踬未起，后失利市。蒙被咎殃。详前。第二句，宋、元本作后失利市。依汲古。殃咎，宋本作咎殃。依元本。宋、元本无末句。依汲古。	ji ji zhi sheng
既济之困：辰次降娄，建星中坚，子无远行。外颠霄陷，遂命讫终。降娄，九月辰次。伏艮居戌，艮为星。《月令》：孟秋之月，建星昏中。兑为秋。降娄，伏象艮。建星，本象兑也。伏震为子、为行。艮止，故曰无行。外颠句有讹字。巽为命。《困》三至上互《大过》，《大过》死，故曰讫终。命，汲古讹合。从宋、元本。	ji ji zhi kun
既济之井：商风召寇，来呼外盗。间谍内应，与我争鬭。殚已宝藏，主人不胜。详豫之革。	ji ji zhi jing
既济之革：甘露醴泉，太平机关。仁德感应，岁乐民安。详屯之谦。	ji ji zhi ge
既济之鼎：祭仲子突，要门逐忽。祸起子商，弟伐其兄，郑久不昌。《左传·桓公十一年》：宋人执郑祭仲，与之盟，“以厉公归而立之”。“郑忽出奔卫”。祸起子商者，谓祸起于宋也。或谓子应作于，非也。《哀公九年》：“不利子商。”注：子商，谓宋。宋，子姓，商后，故曰子商。厉公名突，郑忽之弟，故曰弟代其兄。忽即昭公。昭，明也，文也，故曰郑文不昌。《鼎》通《屯》，上坎为仲。本卦兑刚鲁，故曰子突。艮为门。震为逐、为子。震为兄在下，坎为弟居五爻君位，故曰弟代其兄。坤为文、为郑。坤丧，故不昌。忽，汲古讹急。商讹伤。均依宋、元本。代，宋、元本讹伐。文讹久。均依汲古。按：伏象《屯》震为长兄反居下，坎为弟高居九五之尊，故曰弟代其兄。艮门震逐坤丧，初至五正反震艮，故有丧门之祸。	ji ji zhi ding
既济之震：反孽难步，留不反舍。露宿泽陂，亡其襦袴。《左传·昭公十年》：蕴利生孽。孽，害也，疾病也。反孽难步者，言身反向后，不能步也。艮为舍，艮止，故留不及舍。坎为露、为宿、为泽陂。巽为襦裤。襦裤皆裹衣。巽象伏不见，故曰亡。及舍，宋、元本作反舍。依汲古。	ji ji zhi zhen
既济之艮：狼虎结谋，相聚为保。伺候牛羊，病我商人。详比之困。	ji ji zhi gen
既济之渐：明德克敏，重华贡举。放勋徵用，八哲蒙佑。伏兑为华，兑卦数二，故曰重华。八哲，八元、八恺也。艮后天数八。征，汲古讹御。依宋、元本。	ji ji zhi jian
既济之归妺：贫鬼守门，日破我盆。毁罂伤瓶，空虚无子。详损之剥。	sun zhi gui mei
既济之丰：天命赤乌，与兵徼期。征伐无道，箕子游遨。《史记》：“武王观兵盟津，有火至于王屋，流为乌，其色赤，其声魄云。”离为乌，离南方，故曰赤乌。伏艮为天，巽为命，故曰天命。艮为兵、为时。徼期者，言赤乌之瑞，与兵事相应也。震为征伐、为箕子、为遨游。与或作兴。	ji ji zhi feng
既济之旅：威约拘囚，为人所诬。皋陶平理，剖械出牢，脱归家闾。伏震为威，巽绳为约，艮为拘囚。正反兑口，故曰为人所诬。艮为皋陶，伏坎为械、为牢。震在坎下，故曰剖械出牢，曰脱归家闾。艮为家也。	ji ji zhi lv
既济之巽：羊惊虎狼，耸耳群聚。无益威强，为齿所伤。详坎之临。皆以兑为耳。	ji ji zhi xun
既济之兑：初虽号啼，后必庆笑。光明照耀，百喜如意。兑口，故啼号。伏震为后、为笑。互离，故曰光明照耀。震为百喜。喜，汲古讹嘉。依宋、元本。	ji ji zhi dui
既济之涣：马服长股，宜行善市。蒙佑谐耦，获金五倍。黽《诗·郑风》：“两服上襄。”笺：“两服，中央夹辕者。”震为车、为驾，故曰马服。巽为股、为长。长股，也。亦巽象也。巽为市。艮为金，巽为倍，卦数五，故曰获金五倍。股长善走。	ji ji zhi huan
既济之节：应门内崩，诛贤杀暴。上下咸悖，景公失位。长归无恒，望妻不来。《诗·大雅》：“迁立应门。”笺：诸侯之宫，外门曰皋门，朝门曰应门。兑毁，二三四艮覆，艮为门，故曰应门内崩。兑为斧，故曰诛贤杀暴。艮上泽下，二至五正反艮，故曰上下咸悖。言相反也。艮纳丙，故曰景。景，日也。震为公，坎为失，故曰景公失位。崩，元本作萌。依宋本、汲古。元洹，宋、元本作无恒。依汲古。	ji ji zhi jie
既济之中孚：执斧破薪，使媒求妇。好合二姓，亲御斯须。色比毛嫱，姑悦公喜。详小过之益。和，汲古作好。依宋、元本。酒，宋、元本作须。依汲古。末句，元本作姑公悦喜。依宋本、汲古。	ji ji zhi zhong fu
既济之小过：两轮日转，南上大阪。四马共辕，无有险难，与禹笑言。详贲之需。	ji ji zhi xiao guo
既济之未济：千柱百梁，终不倾僵，周宗宁康。详谦之未济。未济之第六十四	ji ji zhi wei ji
未济之未济：忠慢未习，单酒糗脯。数至神前，欲求所顾，反得大患。坎为志、为酒。单，尽也，厚也。坎为糗脯。言厚备酒糗脯也。坎为愿、为患。志，宋、元本作忠。愿，宋本作顾。依汲古。	wei ji zhi wei ji
未济之乾：旦生夕死，名曰婴鬼，不可得视。详小畜之升。	xiao xu zhi cui
未济之坤：大步上车，南到喜家。送我狐裘，与福喜来。详大过之困。到，汲古作至。依宋本。	wei ji zhi kun
未济之屯：西多小星，三五在东。早夜晨行，劳苦无功。详大过之夬。兴，各本多作行。依大过之夬校。	wei ji zhi tun
未济之蒙：北陆藏冰，君子心悲。困于粒食，鬼惊我门。坎为北陆。《左传》：“日在北陆而藏冰。”坎为冰，坤为藏。艮为君子。坎为心、为悲、为困。震为粒、为食。故曰困于粒食。坤为鬼、为门，震惊，故曰鬼惊我门。	wei ji zhi meng
未济之需：山水暴怒，坏折梁柱。稽难行旅，留连愁苦。详咸之豫。	wei ji zhi xu
未济之讼：比目四翼，来安吾国。福喜上堂，与我同床。按：原本无未济之讼占辞，依宋、元、汲古本补之。详比之离。《讼》通《明夷》。互离、伏离，故曰比目。伏震为翼，卦数四，故曰四翼。坤为国、为安，覆艮为堂、为床，乾为善、为福。	kun zhi xian
未济之师：狡兔趯趯，良犬逐咋。雄雌爰爰，为鹰所获。详谦之益。咋，元本作。依宋本、汲古。	wei ji zhi shi
未济之比：增禄益福，喜来入室，解除忧惑。坎为室、为忧惑。阳居五，故吉。	wei ji zhi bi
未济之小畜：骑龙乘风，上见神公。彭祖受刺，王乔赞通，巫咸就位，拜福无穷。详家人之剥。风，汲古作凤。刺讹制。均依宋、元本。	wei ji zhi xiao xu
未济之履：天火卒起，烧我旁里。延及吾家，空尽己财。通《谦》。艮为天、为火，震起，故曰天火卒起。坤为里，艮为家。坤为财，坤虚，故空。	wei ji zhi lv
未济之泰：金帛共宝，宜与我市。嫁娶有息，利得过倍。乾为金玉，坤为帛、为黄，故曰金帛黄宝。伏巽为市，震为嫁娶、为息。巽为利、为倍。黄，宋、元本作共。依汲古。过，汲古作万。依宋、元本。	wei ji zhi tai
未济之否：鬼魅之居，凶不可舍。坤为鬼，艮为居、为舍。坤凶，故不可舍。	wei ji zhi pi
未济之同人：鸟飞兔走，各有畏恶。雕鹰为贼，乱我室舍。通《师》。震为鸟、为飞、为兔、为走。坎为畏恶，艮为雕鹰。艮反与坎连，故曰雕鹰为贼。坤为乱，坎为室。首句，汲古作飞鸟逐兔。非。依宋、元本。	wei ji zhi tong ren
未济之大有：初虽惊惶，后乃无伤，受其福庆。详巽之夬。乾为福庆。	xun zhi kuai
未济之谦：两金相击，勇气均敌。日月鬭战，不破不缺。详同人之噬嗑。按：《谦》通《履》。艮为金，正反艮，故曰两金。艮手为击，正反艮，故曰相击。震为勇、为威，正反震，故曰均敌。艮为终，伏离为日，震为战，故曰终日大战。兑为缺损，兑伏不见，故曰不破不缺。	wei ji zhi qian
未济之豫：曳纶河海，挂钓鲂鲤。王孙利德，以享仲友。伏巽为纶。坤水坎水，故曰河海。坤为鱼，故曰鲂鲤。艮手，故曰挂钓鲂鲤。艮为孙，震为王，坤为利，故曰王孙利得。坎为仲，艮为友。得，宋、元本作德。依宋、元本。友，汲古作发。依宋、元本。	wei ji zhi yu
未济之随：犬畏狼虎，依人有辅。三夫执戟，伏不敢起，身安无咎。艮为犬、为狼虎。震为人、为夫。数三，故曰三夫。艮为戟、为手，故曰执戟。巽为伏，艮为身。狼虎，汲古作虎狼。依宋、元本。作，宋、元本作有。依汲古。	wei ji zhi sui
未济之蛊：蜘蛛作网，以伺行旅。青蝇嚵聚，以求膏腴。触我罗绊，为网所得。巽为蜘蛛、为绳，故曰作网。震为行旅，艮止，故曰伺。巽为蝇，震为青，故曰青蝇。艮为求，震为触。第四句，依宋、元本。汲古无。	wei ji zhi gu
未济之临：所望在外，鼎金方来。拭爵涤罍，炊食待之，不为季忧。伏艮为望。巽为命。震为鼎、为爵、为罍。按《前汉·贾谊传》：“天子春秋鼎盛。”注：“鼎，方也。”又《南史·王僧辩传》：若鼎命中沦，请从此逝。又，徐陵为陈武帝与周宰相书，钦若唐风，推其鼎命。又鼎贵、鼎臣、鼎族，为古所常用，似有大意、盛意。鼎命方来者，言大命方来也。伏艮为手，故曰拭、曰涤。兑为食。艮为季，坤为忧，震解，故曰不为季忧。命，宋、元本作金。涤讹条。均从汲古。	wei ji zhi lin
未济之观：日月并居，常暗匪明。高山崩颠，丘陵为溪。详蹇之咸。谿，汲古作溪。依宋、元本。	wei ji zhi guan
未济之噬嗑：春服既成，载华复生。茎叶盛茂，实穗泥泥。震为春、为服，艮为成，故曰春服既成。震为华、为生，震车，故曰载华复生。震为茎叶、为茂盛。艮为果蓏，故曰实穗。泥泥，盛茂。	wei ji zhi ke shi
未济之贲：华首山头，仙道所由。利以居止，长无咎忧。详临之颐。	wei ji zhi ben
未济之剥：三狐群哭，自悲孤独。野无所游，死于丘室。艮为狐，数三，故曰三狐。震为歌，震反则哭。《易·中孚·六三》：“或泣或歌。”即以艮为泣也。自覆象失传，其辞遂不能解矣。坤寡，又一阳在上，皆孤独之象也。坤为悲、为野、为死。艮为丘室。《礼》：“‘狐死正丘首，仁也。”嗥，宋、元本作群。依汲古。游，汲古作由。依宋、元本。	wei ji zhi bo
未济之复：火中暑退，禾黍其食。商人不至，市空无有。《月令》：季夏之月，昏火中。《诗》：“七月流火。”传云：“火，大火也。流，下也。”盖火星未月昏中，申月西流，故谓之下。又笺云：火星中而寒，暑退。暑退而禾稼熟，故曰禾黍其食。火中用未济象。离居五中，故曰火中。离为暑，中则退矣。《复》下震为禾、为食、为商人。巽为市，巽伏，故市空。坤虚，故无有。禾黍，汲古作求藿。依宋、元本。	wei ji zhi fu
未济之无妄：独立山颠，求鹿耕田。草木不辟，秋饥无年。巽为寡，故曰独立。艮为山、为求。震为麋、为耕。震为草木，伏兑为秋。无妄，汉人多作无望。无望，故无年。言麋非耕田之畜，故草木不辟也。麋，宋、元本作鹿。依汲古。	wei ji zhi wu wang
未济之大畜：火虽炽，在吾后。寇虽近，在吾右。身安吉，不危殆。详归妹之震。三字句。	wei ji zhi da xu
未济之颐：????????????，贫鬼相责。无有欢怡，一日九结。详丰之晋。	wei ji zhi yi
未济之大过：追亡逐北，呼还幼叔。至山而得，反归其室。依需之涣校。各本皆作“追亡逐北，呼还幼叔。至山而得，反归其室”。不协。惟需之涣是原词，韵协象合。	wei ji zhi da guo
未济之坎：衘命辱使，不堪厥事。遂堕落去，更为斯吏。伏巽为命，兑口，故曰衔命。震为使，伏巽为堕落。艮为童仆，故曰斯吏。斯，贱役也。	wei ji zhi kan
未济之离：被珠衘玉，沐浴仁德。应聘唐国，四门穆穆。蟊贼不作，凶恶伏匿。伏震为珠玉、为仁德。伏坎，故曰沐浴仁德。震为帝，故曰唐国。伏艮为国也。艮为门，震卦数四，故曰四门。本卦互巽为蟊贼。《诗·小雅》：“及其蟊贼。”传：“食根曰蟊，食节曰贼。”巽为伏匿。函，汲古作“衔”。衔，兑象。函，伏艮象。兹从宋、元本。	wei ji zhi li
未济之咸：机关不便，不能出言。精成通道，为人所冤。坎为机关。三上互大坎，故曰不便。震为言，震伏，故不能言。乾为精诚、为往，故曰精诚适通。适通即感通也。乾为人，兑为言，正反兑，故曰为人所冤。言被诳也。《易林》每遇正反兑，或正反震，不曰谗佞，即曰诬罔，皆本《易》与左氏。第三句，宋、元本作“精成通道”。皆讹字。故依汲古。	wei ji zhi xian
未济之恒：瓮破盆缺，南行亡失。震为瓮、为缶。巽下断，故破缺。震为南、为行。巽陨落，故曰亡失。缶，宋、元本作“盆”。依汲古。失，元本作“夫”。依宋本、汲古。	wei ji zhi heng
未济之遁：唇亡齿寒，积日凌根。朽不可用，为身灾患。兑为唇齿，二四兑覆，故曰唇亡齿寒。乾为日，乾实，故曰积日。艮为根，凌寒也，言日久根冷也。巽下断，故曰朽。伏坤为身、为灾患。灾，元本讹哭。依宋本、汲古。凌疑讹。	wei ji zhi dun
未济之大壮：蒙惑憧憧，不知西东。魁罡指南，告我室中。利以宜止，去国忧患。通《观》。坤迷，故曰蒙惑憧憧。本卦震为东，兑为西，惑故不知。艮为星，数七，故曰魁罡。《参同契》：“二月榆落，魁临于卯。八月麦生，天罡据酉。”注：“天罡即北斗。”《梦溪笔谈》：斗杓谓之纲。盖前四星斗之魁，后三星斗之柄，故曰魁罡。震为南，伏艮为指。震言，故曰告。艮为止。坤为国、为忧患也。失，局本讹室。	wei ji zhi da zhaung
未济之晋：鸟鸱搏翼，以避阴贼。盗伺二女，赖厥生福。旱灾为疾，君无黍稷。艮为黔啄、为乌鸱。抟，束也，卷也。《考工记·鲍人卷》：而抟之是也。乌鸱抟翼者，言鸟下击物时，必戢其两翼，不开张，若卷束然，正以防不测也。震为翼，二四震覆，故曰抟翼。坎为盗贼、为隐伏，故曰以避阴贼。坤为女，数二，艮止，故曰伺二女。离火艮火，故曰旱。震为君、为黍稷。震覆，故无黍稷。	wei ji zhi jin
未济之明夷：名成德就，项领不试。景公耄老，尼父逝去。详履之剥。	wei ji zhi ming yi
未济之家人：言与心诡，西行东坐。鲧湮洪水，佞贼为祸。离两兑口相背，互坎为心，故曰言与心诡。坎为西，离为东。离为恶人，故曰鲧。坎为水、为贼。离两兑口相对，故曰佞。《明夷》以离为有言，故此曰诡、曰佞。	wei ji zhi jia ren
未济之睽：猃狁匪度，治兵焦获。伐镐及方，与周争强。元戎其驾，衰及夷王。《诗·六月篇》：“狁匪茹，整居焦获。”注：“焦获，地名。”坎为北，狁，北狄。离为甲兵，重离，故曰焦获。镐、方，皆地名。兑西象也。震为周，兑折震，故曰与周争强。获，汲古作元。元作获。今依宋、元本。刘云，《毛诗》作“匪茹”。笺云“度也”。郑盖用齐诗以申毛义。又云，夷王虽亦命将出师，而未能攘逐，故曰衰。按，夷王始下堂迎诸侯，周室衰。	wei ji zhi kui
未济之蹇：三火起明，雨灭其光。高位疾颠，骄恣诛伤。详大有之师。按：《蹇》互离为火，数三，故曰三火。坎为雨、为黑，故曰无光。坎为疾，艮为头角，故曰高位疾颠。	wei ji zhi jian
未济之解：承川决水，为吾之祟，使我心愦。毋树麻枲，居止凶咎。重坎，故曰阴涿川决。涿，《说文》：“流下滴也。”《方言》：泷涿谓之沾溃。言阴盛川决也。坎为祟、为心。震为麻枲。水多，故不可树艺也。首二句，宋、元本作承川决水，为吾之祟。兹依汲古。	wei ji zhi jie
未济之损：厌浥晨夜，道多湛露。沾我襦袴，重难以步。详革之豫。第三句，宋本、汲古作沽我襦裤。依元本。	wei ji zhi sun
未济之益：宜行贾市，所求必倍。载喜抱子，与利为友。详大过之恒。	wei ji zhi yi
未济之夬：阴变为阳，女化为男。治道得通，君臣相承。详屯之离。	wei ji zhi kuai
未济之姤：树蔽牡荆，生蘙山旁。仇敌背憎，孰肯相迎？《本草》：牡荆，一名黄荆。《淮南万毕术》曰：“南山牡荆，指病自愈。”巽为树、为荆，震亦为荆。震伏，故牡荆不见。牡，元本讹“壮”。“孰”讹“熟”。从宋本、汲古。	wei ji zhi gou
未济之萃：坐茵乘轩，据德宰臣。虞叔受命，六合和亲。巽为茵，艮为坐，故曰坐茵。坤为车。轩，车也。坤为臣。伏震为帝。艮少，故曰虞叔。巽为命。坤为合，伏乾数六，故曰六合。据于德，见《论语》。汲古作“握德”。兹依宋、元本。	wei ji zhi cui
未济之升：云兴蔽日，雨集草木，年茂岁熟。坤为云。乾为日，乾伏，故曰蔽日。兑为雨，巽为草木，故曰雨集草木。坤为年岁、为丰熟。年茂，元本作茂年。非。今依宋本、汲古。	wei ji zhi sheng
未济之困：蟠梅折枝，与母别离，绝不相知。详旅之大过。播，宋本作蟠。依元本、汲古。播，种也。	jian zhi qian
未济之井：天旱水涸，枯槁无泽。困于沙石，未有所获。通《噬嗑》。艮为天、为火，故曰天旱水涸。坎上下皆火，故涸也。离为枯槁，艮为沙石。	wei ji zhi jing
未济之革：圭璧琮璜，执礼见王。百里甯戚，应聘齐秦。通《蒙》。震为玉、为王。坤为贽，艮手，故曰执贽。坤为里、为百、为忧，故曰百里宁戚。本卦巽为齐，兑为秦。言百里奚相秦、宁戚相齐也。	wei ji zhi ge
未济之鼎：龙渴求饮，黑云景从。河伯捧醴，跪进酒浆，流潦滂滂。通《屯》。震为龙，艮为求。坤为云，坤黑，故曰黑云景从。坤为河海，震为伯，坎为酒，艮手，故曰河伯奉醴。坤为浆，坎水坤水，故曰流潦滂滂。黑云，汲古作“云黑”。依宋、元本。	wei ji zhi ding
未济之震：雹梅零蒂，心思愦愦，乱我灵气。首句，依大有之蒙校。各本皆作零蔕。思，元本作积。依宋本汲古。	wei ji zhi zhen
未济之艮：鹿求其子，虎庐之里。唐伯季耳，贪不我许。详随之否。	wei ji zhi gen
未济之渐：穿匏挹水，篝铁燃火。劳疲力竭，饥渴为祸。详前艮之坤。	gen zhi kun
未济之归妺：龙生马渊，寿考且神。飞腾上天，舍宿轩辕，常居乐安。震为龙、为马、为生。下兑，故曰渊。震为神。伏艮为寿、为天。震为飞腾，在艮上，故曰上天。坎为宿，艮为舍。为星，故曰轩辕。轩辕，星名也。震为乐，伏艮为安、为居。第三句，汲古无。依宋、元本增。常居乐，汲古作居乐常。依宋、元本。三四句，指傅说骑箕事。	wei ji zhi gui mei
未济之丰：崔嵬北岳，天神贵客。温仁正直，主布恩德。衣冠不已，蒙受大福。详屯之家人。闵哀，依校。各本皆作衣冠。非。	wei ji zhi feng
未济之旅：鬼夜哭泣，齐失其国，为下所贼。二五互大坎为鬼、为夜。下卦震覆，故曰哭泣，本《中孚·六三》爻词也。巽为齐，艮为国，兑毁坎失，故曰齐失其国。巽为盗贼。按《战国策》：齐泯王时有当阙而哭者，求之则不得。后果失国，为淖齿所杀。	wei ji zhi lv
未济之巽：二政多门，君失其权。三家专制，祸起季孙。伏《震》。互艮为门，初至四正反艮，故曰多门。震为君，巽为权，互坎，故曰失权。艮为家，震数三，故曰三家。艮为孙、为少，故曰季孙，季氏三家之一，曾逐昭公，故曰祸起季孙。	wei ji zhi xun
未济之兑：望幸不到，文章未就。王子逐兔，犬踦不得。详《涣》林。王，汲古作三。依宋、元本。	qian zhi ji ji
未济之涣：伯虎仲熊，德义昭明。使布五教，阴阳顺序。元刊注：高辛氏有伯虎、仲熊，佐伯益治水。互艮为虎熊，震长，坎中，故曰伯虎仲熊。震为德，坎水，故曰德义渊泓。巽为命，卦数五，故曰五教。渊泓，宋、元本作昭明。兹依汲古。	wei ji zhi huan
未济之节：两足四翼，飞入家国。宁我伯叔，与母相得。详同人之谦。姊，宋、元本作叔。依汲古。	wei ji zhi jie
未济之中孚：春秋祷祀，解祸除忧，君无灾咎。互震为春。兑为秋、为祷祝、为君、为解。祝，宋、元本作祀。灾咎作咎忧。均依汲古。	wei ji zhi zhong fu
未济之小过：牧羊稻园，闻虎喧欢。惧畏悚息，终无祸患。详随之渐。	wei ji zhi xiao guo
未济之既济：大蛇巨鱼，相搏于郊。君臣隔塞，郭公出庐。详噬嗑之讼。第四句，依校。各本皆作郭公出庐。《焦氏易林注》跋昔扬子云著《太玄》，人皆笑之。子云曰：“是不足病也。”后世复有扬子云，则好之矣。《焦氏易林》，自来学者多爱其词，而莫有通其义者。今经吾师尚节之先生，按照易象句解字释，凡昔人不知其所谓者，经先生以易象释之，则机趣环生，神妙尽出。如复之颐云：“噂噂所言。”噂，对语也。震为言，《颐》初至上正反震相对，俨然对语，故曰噂噂。需之小过：“猋风阻越。”《月令》注：“猋风，回风也。”《小过》二至五正反巽，俨象回风，故曰猋风。家人之小畜曰：“杲杲白日，为月所蚀。”《小畜》互离，离为日，而下兑为月，侵入离体之半，故曰为月所蚀。若是者，不知其几千百。又如《林》词极幽深晦暗，不易明者。如大壮之离：“丑寅不徙，辰巳有咎。”离伏坎，坎上互艮，下互震，震先天居丑寅，艮后天居丑寅，故曰不徙。言艮震同居丑寅也。离上互兑，下互巽。兑先天居辰巳。巽后天居辰巳。泽风《大过》，故曰有咎。又如井之震：“三男从父，三女从母，至巳而反，各得其所。”《震》上下互坎、艮，共三男，而震为父，故曰从父。震伏巽，巽上下互离、兑，共三女，而巽为母，故曰从母。震巽相反复。至巳而反者，言至巳，震究仍为巽也。又如需之晋：“咸阳辰巳，长安戌亥。”《晋》坤为安，消息卦坤居西北，故曰长安戌亥。坤伏乾，消息卦乾盈于巳，故曰咸阳辰巳。言乾至巳为纯阳也。又如履之既济：“不忍主母，为失醴酒，冤尤谁告。”经先生疏明，知用《列女传》侍婢进毒酒事。豫之恒：“枭鸣室北，声丑可恶。”经先生疏明，知用《说苑》齐景公筑台不通，为枭鸣事。蛊之中孚：“商人子孙，资所无有。贪狼逐狐，留连都市。”贪狼逐狐，注家皆认为讹字，经先生注明，狼狐二星，皆主盗贼，见《史记·天官书》。贪狼逐狐者，言流为盗贼也。又如渐之比曰：“文山鸿豹。”依《埤雅》释鸿豹为鸨。小畜之革曰：“晨风文翰。”据《逸周书》释文翰为鸟。复据《说文》，知文翰即晨风。小畜之未济曰：“灵明督邮。”依《古今注》，定督邮为龟名。关于前者，非易理、易象熟于胸中，不能识其义。关于后者，非博览群书不能通其词。全书四千九十六《林》，毕释无遗。无匿象，无遁形。然则二千年来，《易林》之词不能通者，徒以世不复有焦延寿耳。有之，则如镜烛形，一读其词即知其于易象何属，乌足为病哉！至于是书一出，所有二千年《周易》旧解，王陶庐所谓盲词呓说者，尽行改革，于经学所关至巨，又非第《易林》一书之显晦也。其可宝贵，为何如哉！顾是书脱稿已十余年，徒以卷帙浩博，印行匪易。益与丰润董宗之、作人昆仲，皆从先生游，遂合力举办，成此宝书，公之于世。以己卯夏开雕，至庚辰春竣事。至于校订之役，益与宗之等，虽分任其劳，然以易象之故，有非先生自任不可者，此亦无如之何也。庚辰正月　受业仵道益谨跋	wei ji zhi ji ji
